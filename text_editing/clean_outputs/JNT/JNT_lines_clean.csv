,book,chapt,version,text
0,MAT,1,JNT,dis a di lis a krais jiizas faada faada dem go bak jiizas did kom fram dievid an iebriyam fambili
1,MAT,1,JNT,iebriyam did a aizak faada
2,MAT,1,JNT,an aizak did a jiekob faada
3,MAT,1,JNT,jiekob pikni dem a did juuda an juuda breda dem
4,MAT,1,JNT,juuda a did perez an ziira faada tamaar did a dem mada
5,MAT,1,JNT,perez pikni a did ezran
6,MAT,1,JNT,an ezran pikni a did ram
7,MAT,1,JNT,aminadab a did ram pikni
8,MAT,1,JNT,an fi aminadab pikni a did nieshan
9,MAT,1,JNT,an saman a did fi nieshan pikni
10,MAT,1,JNT,saman a did buowaz faada im mada a did rieyab
11,MAT,1,JNT,buowaz a did uobed faada ruut a did im mada
12,MAT,1,JNT,jesi a did uobed pikni
13,MAT,1,JNT,an jesi did a king dievid faada
14,MAT,1,JNT,dievid did a salaman faada a yuuraiya waif did a fi im mada
15,MAT,1,JNT,salaman pikni a did reyobuom
16,MAT,1,JNT,reyobuom a did abija faada
17,MAT,1,JNT,an abija a did asa faada
18,MAT,1,JNT,asa pikni a did jeyoshafat
19,MAT,1,JNT,jeyoshafat a did fi juoram faada
20,MAT,1,JNT,juoram pikni did a uziya
21,MAT,1,JNT,uziya pikni a did juotam
22,MAT,1,JNT,juotam a did fi ayaz faada
23,MAT,1,JNT,an ayaz did a ezikaiya faada
24,MAT,1,JNT,ezikaiya a did fi manase faada
25,MAT,1,JNT,an manase a did ieman faada
26,MAT,1,JNT,ieman pikni did a josaiya
27,MAT,1,JNT,an josaiya a did fi jekonaiya faada plos im did av som ada bwai pikni dis a roun di taim wen di babiluoniyan dem did tek we di izrel piipl dem an fuos dem fi go wok a babilan
28,MAT,1,JNT,afta da taim de
29,MAT,1,JNT,jekonaiya did av shiyaltiyel
30,MAT,1,JNT,an shiyaltiyel did get zeruubabel
31,MAT,1,JNT,zeruubabel pikni did a abiyud
32,MAT,1,JNT,abiyud a did elaiyakim faada
33,MAT,1,JNT,an elaiyakim did a fi azuor faada
34,MAT,1,JNT,azuor pikni did a zadak
35,MAT,1,JNT,zadak pikni did a akim
36,MAT,1,JNT,an akim did a eliyud faada
37,MAT,1,JNT,eliyud did a elieza faada
38,MAT,1,JNT,elieza pikni did a matan
39,MAT,1,JNT,matan a did fi jiekob faada
40,MAT,1,JNT,an jiekob did a juozif faada dat a mieri ozban mieri we did av jiizas dat a krais jiizas
41,MAT,1,JNT,so fram iebriyam go chriet baka dievid a fuotiin jinarieshan jiizas did av an fram dievid taim op tu wen dem did tek we di izrel piipl dem an fuos dem fi go wok a babilan a fuotiin jinarieshan jiizas did av deso tu an fram da taim de tu wen krais jiizas baan a fuotiin jinarieshan dat tu
42,MAT,1,JNT,dis a ou jiizas krais did baan im mada mieri did jos ingiej fi marid juozif dem neehn kom liv tugeda yet laik ozban an waif bot dem fain se shi did av biebi iina beli an a di uoli spirit did put di biebi de
43,MAT,1,JNT,nou juozif di man we shi did ingiej fi marid im a did wan gud man we aalwiez du wa rait im neehn waahn shiem ar infronta evribadi so im mek op im main fi lef ar anda di kwaiyat
44,MAT,1,JNT,jos wen juozif did a tingk fi du dat wach ya nou wan a di laad ienjel dem no jriim im di ienjel se juozif dievid pikni no fried fi tek mieri an marid ar kaa di pikni we iina ar beli a di uoli spirit put im de
45,MAT,1,JNT,shi ago av wan bwai pikni an yu fi kaal im jiizas kaa im ago siev im piipl dem fram dem sin
46,MAT,1,JNT,nou aal a dem sitn ya apm fi mek wa di laad did tel di prafit fi se kom chuu
47,MAT,1,JNT,di prafit did se
48,MAT,1,JNT,lisn op di uman we neehn sliip wid no man ago get biebi a wan bwai shi ago av an dem ago kaal im imanyuwel
49,MAT,1,JNT,da niem de miin
50,MAT,1,JNT,gad de ya wid wi
51,MAT,1,JNT,den wen juozif wiek op im du jos wa di ienjel tel im fi du im tek mieri an go marid ar
52,MAT,1,JNT,bot im neehn go a bed wid ar til shi av ar pikni wan bwai biebi an im niem im jiizas
53,MAT,2,JNT,jiizas did baan iina betliyem wan toun iina judiya dem taim de a erad did a king iina judiya nou iina dem siem taim de som waiz man fram di iis said did kom a jeruusilem an a aks
54,MAT,2,JNT,we di pikni de we baan di ada die we fi kom ton king fi di juu piipl dem wi si im staar iina di iis we shuo se im baan an wi kom fi shuo im nof rispek
55,MAT,2,JNT,nou wen king erad ier dis ya dis bada bada im ed an it bada uol iip a piipl iina jeruusilem tu
56,MAT,2,JNT,erad kaal evribadi tugeda iina wan miitn aal a di ed priis an di man dem we tiich muoziz laa an im aks dem a wich paat di krais di king we gad pramis fi baan
57,MAT,2,JNT,dem ansa se iina betliyem kaaz a dat di prafit did rait dong
58,MAT,2,JNT,an yu betliyem we iina judiya
59,MAT,2,JNT,wen yu luk pan aal di ada toun dem we a liid yu no wot no les dan dem yu op de mongks di tapatap toun dem
60,MAT,2,JNT,kaaz a fram outa yu wan liida ago kom
61,MAT,2,JNT,we ago protek an liid mi piipl dem we iina izrel
62,MAT,2,JNT,den erad sen kaal di waiz man dem fi kom kom chek im anda di kwaiyat an fain out fram dem a wa taim dem did si di staar
63,MAT,2,JNT,im sen dem go a betliyem an se gwaan go luk fi di pikni luk gud gud an wen unu fain im kom tel mi so mi kyan go shuo im nof rispek tu
64,MAT,2,JNT,afta dem don lisn di king dem lef go we az dem a go bout dem bizniz so no di sed staar we dem did si iina di iis said kom bak agen it galang infronta dem til it riich wich paat di pikni did de an a uova deso it tap
65,MAT,2,JNT,wen dem did si di staar agen dem gladbag bos
66,MAT,2,JNT,dem kom iina di ous an si di pikni wid im mada mieri an dem go dong pan dem nii an priez im dem tek out di prezent we dem did bring an gi di pikni guol frangkinsens an mor
67,MAT,2,JNT,nou chuu gad did don waan dem aaf an tel dem iina wan jriim se dem no fi go baka erad dem tek wan neda wie go baka dem konchri
68,MAT,2,JNT,afta dem go we wan a di laad ienjel dem jriim juozif an se git op tek di pikni an im mada an ron we go a iijip tan de til mi tel yu kaa erad ago luk fi di pikni fi kil im
69,MAT,2,JNT,so im get op tek op di pikni an im mada an lef go a iijip iina di nait
70,MAT,2,JNT,an im tan de til erad ded da wie de wa di laad did yuuz di prafit fi se did kom chuu im did se
71,MAT,2,JNT,a outa iijip mi kaal mi bwai pikni
72,MAT,2,JNT,wen erad si se di waiz man dem did chrik im op im beks til im nieli bos im sen out aada an kil aaf aal a di bwai pikni dem we did iina betliyem an di plies dem we did de nier betliyem aal a di pikni dem we did a tuu ier uol an anda tuu im du dat azkaadn tu di taim wen di waiz man did se dem si di staar
73,MAT,2,JNT,den wa di laad did yuuz di prafit jerimaiya fi se kom chuu
74,MAT,2,JNT,piipl did ier sumadi a baal iina raama
75,MAT,2,JNT,dem did a ala an baal loud loud
76,MAT,2,JNT,a riechel did a baal fi ar pikni dem
77,MAT,2,JNT,an shi no waahn nobadi fi osh ar
78,MAT,2,JNT,kaa ar pikni dem gaan
79,MAT,2,JNT,afta erad ded luk ya no wan a di laad ienjel dem no jriim juozif wen im de a iijip
80,MAT,2,JNT,di ienjel se git op tek di pikni an im mada an gwaan a izrel kaa uu did a chrai fi kil di pikni dem ded
81,MAT,2,JNT,so juozif get op tek di pikni an im mada an go baka izrel
82,MAT,2,JNT,bot wen im ier se a erad pikni arkelos tek uova an did a ruul judiya im kech im fried an neehn waahn go deso an kaa gad did waan im aaf iina wan jriim im lef go gyalalii insted
83,MAT,2,JNT,im kom a wan toun niem nazaret an tan deso a so kom wa di prafit dem did se kom chuu azkaadn tu di prafit dem dem ago kaal jiizas wan nazariin man
84,MAT,3,JNT,nou iina dem die de wan man niem jan di baptis kom iina di dezot paat a judiya an staat priich gad wod
85,MAT,3,JNT,im se ton we fram unu sin kaa di die suun kom wen evn ago ruul uova di worl iina evri wie
86,MAT,3,JNT,a im aizaiya di prafit did a taak bout wen im se
87,MAT,3,JNT,sumadi a shout iina di dezot
88,MAT,3,JNT,klier di wie fi di laad kom chuu
89,MAT,3,JNT,mek di chrak we im fi waak pan chriet
90,MAT,3,JNT,nou a kluoz we mek outa kyamil ier jan did wier an im did av wan leda belt roun im wies an fi im fuud a did graasapa an oni we im get outa di dezot
91,MAT,3,JNT,piipl fram jeruusilem piipl fram di uol a judiya an aal a di plies dem nier jaadn riva did a go tu im
92,MAT,3,JNT,an wen dem taak infronta evribadi bout aal a di rang sitn we dem du an ou dem sari se dem du dem sitn de im baptaiz dem iina di jaadn riva
93,MAT,3,JNT,bot wen im si uol iip a piipl fram di farisii an sadyusii gruup a kom fi im baptaiz dem im se tu dem se unu siniek pikni unu a uu waan unu fi ron we fram di jojment we a kom
94,MAT,3,JNT,du di sitn dem we shuo se unu riili tap sin
95,MAT,3,JNT,an no bada se dis an tingk se unu sief a iebriyam a wi faada mek mi tel unu sopm gad kyan mek pikni fi iebriyam outa dem rakstuon ya ef im waahn
96,MAT,3,JNT,rait ya nou di aks de a di chrii ruut an evri wan a di chrii dem we naa bier gud fruut ago chap dong an bon op iina faiya
97,MAT,3,JNT,mi tek waata baptaiz unu fi shuo se unu ton we fram sin bot sumadi a kom we muo powaful dan mi mi no iivn gud inof fi aal kyari im slipaz im wi tek di uoli spirit an faiya an baptaiz unu
98,MAT,3,JNT,im av im faak iina im an redi an im ago riek op di fluor wich paat di grien chrash out im ago gyada op di grien an put it iina di bochri bot im ago bon op di chrash iina wan faiya we kyaahn out
99,MAT,3,JNT,den jiizas kom fram gyalalii fi jan baptaiz im iina jaadn riva
100,MAT,3,JNT,bot jan chrai fi tap im jan se a yu fi a baptaiz mi an yu kom fi mi baptaiz yu
101,MAT,3,JNT,so jiizas ansa im se rait ya nou du wa mi aks yu fi du da wie ya wi wi du aal we gad waahn wi fi du so jan se aarait den an du it
102,MAT,3,JNT,az jiizas don baptaiz so wen im a kom op outa di waata aal av a sodn evn uopm op an im si gad spirit a kom dong pan im laka wan dov
103,MAT,3,JNT,an wan vais fram evn se dis a mi wan degedege bwai pikni mi lov im an im mek mi aat glad
104,MAT,4,JNT,den di uoli spirit tek jiizas iina di dezot so di devl kuda chrai fi mek im du rang
105,MAT,4,JNT,afta jiizas neehn nyam notn fi uola faati die an faati nait im beli did a baal tu ou im onggri
106,MAT,4,JNT,a da taim de di devl we eva a chrai mek piipl du rang kom se tu im se ef yu a gad bwai pikni tel dem rakstuon ya fi ton bred
107,MAT,4,JNT,jiizas ansa bak it rait dong iina gad wod se
108,MAT,4,JNT,man no liv pan bred wan bot wi niid evri wod we kom outa gad mout fi riili liv
109,MAT,4,JNT,afta dat di devl tek jiizas kyari im go jeruusilem di uoli siti im mek im go tan op pan di taalis paat a gad ous
110,MAT,4,JNT,an im se tu im se ef yu a gad bwai pikni jomp aafa yaso kaaz it rait dong se
111,MAT,4,JNT,gad wi tel im ienjel dem fi tek gud kier a yu
112,MAT,4,JNT,an dat
113,MAT,4,JNT,dem ago kech yu
114,MAT,4,JNT,so yu no lik op yu fut pan rakstuon
115,MAT,4,JNT,jiizas ansa im se bot it rait dong tu se
116,MAT,4,JNT,no tes di laad we a yu gad
117,MAT,4,JNT,den di devl kyari im go wan taal taal mountn an shuo im aal a di konchri dem iina di worl an shuo im ou dem luk gud an ting
118,MAT,4,JNT,den im se tu jiizas se mi wi gi yu aal a dem sitn ya ef yu go dong pan yu nii an se mi a gad an worship mi
119,MAT,4,JNT,jiizas ansa bak muuv an gu we fram mi sietan it rait dong se
120,MAT,4,JNT,yu fi worship di laad we a yu gad an a im wan yu fi sorv
121,MAT,4,JNT,afta dat di devl lef im an ienjel kom kom luk aafa im
122,MAT,4,JNT,nou wen jiizas ier se dem lak op jan im lef go a gyalalii
123,MAT,4,JNT,wen im de a gyalalii im lef fram nazaret an kom liv a kyaporniyom a di siisaid iina di zebyulan an naftali ieriya
124,MAT,4,JNT,da wie de wa di prafit aizaiya did se wuda kom chuu
125,MAT,4,JNT,zebyulan an naftali
126,MAT,4,JNT,di plies dem we yu afi paas wen yaa go a gyalalii sii di plies dem we de kraas fram riva jaadn
127,MAT,4,JNT,di siem gyalalii we di piipl dem we a no juu liv
128,MAT,4,JNT,
129,MAT,4,JNT,di piipl dem we sidong iina di daak
130,MAT,4,JNT,gad shuo dem wan nyuu laif a laka wan brait lait dem si
131,MAT,4,JNT,an aal uu weehn a liv bot neehn riili a liv fi chuu
132,MAT,4,JNT,a laik nait don an di son a kom op kaa gad kom kom siev unu ya nou
133,MAT,4,JNT,fram da taim de jiizas staat priich da mesij ya ton we fram unu sin an chienj unu wiez kaa di die suun kom wen evn ago ruul uova di worl iina evri wie
134,MAT,4,JNT,wen jiizas did a waak saida gyalalii sii im si tuu breda saiman we dem kaal piita an saiman breda anju di tuu a dem did a fling out dem net iina di sii fi kech fish kaa dem did a fishaman
135,MAT,4,JNT,jiizas se tu dem se fala mi an mi ago mek unu ton fishaman we kech piipl
136,MAT,4,JNT,dem lef dem net sed taim an fala jiizas
137,MAT,4,JNT,wen im lef deso an go forda out im si tuu ada breda jiemz an jan zebidii bwai pikni dem di tuu a dem did de iina di buot wid dem faada a fiks op dem net jiizas kaal dem
138,MAT,4,JNT,dem no bada lielie dem lef dem buot an dem faada sed taim an fala jiizas
139,MAT,4,JNT,da taim de jiizas did go aal uova gyalalii a tiich iina di juu dem choch im did a priich di gud nyuuz bout gad kindom an a get piipl beta piipl we av aal kaina siknis an we sik iina aal saat a wie
140,MAT,4,JNT,so piipl staat ier bout im muo an muo aal roun siriya an dem kyari aal saat a piipl kom we sik iina dis ya wie ar dat de wie dem kyari piipl we pien op an a sofa fram aal saat a kraasiz an aal uu did a sofa fram sitn we mek dem kech fits dem kyari dem kom tu dem kyari piipl we kyaahn waak piipl we av diiman iina dem an jiizas get di uol a dem beta
141,MAT,4,JNT,sieka dat wan bag a piipl staat fala baka im piipl fram gyalalii di ten toun dem we dem kaal dikyapolis piipl fram jeruusilem judiya an di plies dem we de paas riva jaadn
142,MAT,5,JNT,wen jiizas si di kroud a piipl dem im go op pan di mountn go sidong an im falara dem kom tu im
143,MAT,5,JNT,im uopm op im mout an staat fi tiich dem a dis im se
144,MAT,5,JNT,aal a unu we nuo se unu niid gad iina evri wie gad bles unu
145,MAT,5,JNT,kaa di gud sitn dem we gad gi wen im ruul piipl laif iina evri wie a unu ago get dem
146,MAT,5,JNT,aal a uu a baal nou gad bles dem
147,MAT,5,JNT,kaaz di taim ago kom wen gad ago osh dem an mek dem api agen
148,MAT,5,JNT,aal a uu ombl demself gad bles dem
149,MAT,5,JNT,kaa yu si di ort a dem piipl de ago kom get it
150,MAT,5,JNT,uu waahn du wa rait iina gad yai so bad dat it komiin laik se a ded dem a ded fi onggri an dem chuot jrai laik se dem no jringk waata ou lang gad bles unu
151,MAT,5,JNT,kaa unu ago get unu beli ful
152,MAT,5,JNT,unu we paadn piipl gad bles unu
153,MAT,5,JNT,kaaz im ago paadn unu tu
154,MAT,5,JNT,aal a uu onggl waahn fi du di sitn dem we mek gad api gad bles unu
155,MAT,5,JNT,kaaz wan die wan die unu ago get fi si gad
156,MAT,5,JNT,gad bles aal a uu elp piipl fi liv iina piis
157,MAT,5,JNT,kaaz a piipl laik dem de gad ago kaal fi im pikni dem
158,MAT,5,JNT,di piipl dem we ada piipl mek sofa jos kaaz dem liv ou gad waahn piipl fi liv gad bles unu
159,MAT,5,JNT,kaa di gud sitn dem we gad gi wen im ron piipl laif ou im waahn ron it a dem sitn de unu ago get
160,MAT,5,JNT,gad bles unu wen piipl shiem unu wen dem mek unu sofa an wen dem se aal kaina wikid sitn bout unu we no chuu bot se it jos kaaz unu fala mi
161,MAT,5,JNT,mek unuself api wen dem sitn de apm tu unu jomp op an dong wid jai iina unu aat kaa nof gud sitn pudong iina evn fi unu a siem so dem yuus tu chriit gad prafit dem we did de ya bifuo unu kom
162,MAT,5,JNT,unu a laik saalt fi di uol worl yu no bot ef di ties gaan outa di saalt ou it fi ties bak laik saalt it no wot notn nou it fi jos dash we an tep tep op pan
163,MAT,5,JNT,unu a laik lait we di uol worl niid wan siti we de pan di il tap it kyaahn aid
164,MAT,5,JNT,nobadi no lait lamp an kova it op anda wan boul nuo sa lamp pudong we it kyan lait op di uol ous
165,MAT,5,JNT,a siem so unu fi shain unu lait mek evribadi si da wie de dem kyan si di gud sitn we unu du an big op unu faada we de a evn
166,MAT,5,JNT,no bada tingk se mi kom ya fi mash op we di laa tiich an we di prafit dem did tiich an se dem sitn de naa no yuus agen a no dat mi kom ya fa az a matarafak a kom mi kom ya fi mek di uol a dem kom chuu
167,MAT,5,JNT,mek mi tel unu dis an a chuu sitn mi a taak evn an ort wuda afi mash op fos bifuo di liklis leta we mek op di laa ar iivn wan piis a wan a di leta dem no miin notn agen an bifuo dat kyan gwaan evriting we fi apm afi apm fos
168,MAT,5,JNT,so ier mi nou enibadi we brok dong tu di liklis laa an go tiich piipl se di laa no mata an mek dem brok it tu outa aal di piipl dem we gad ruul uova da sumadi de naa go mata so moch iina gad yai bot enibadi we lisn di laa an du wa it se an tiich piipl fi du dat tu dem ago get tapatap pozishan iina gad kindom
169,MAT,5,JNT,mek mi tel unu sopm ef unu no du di sitn dem we gad waahn muo dan di laa tiicha an di farisii dem unu kyaahn ton wan a di piipl dem we gad ruul uova
170,MAT,5,JNT,unu nuo se dem weehn tel unu faada faada dem se
171,MAT,5,JNT,no kil nobadi an nobadi we kil nobadi dem ago go a kuot ous an di joj ago se dem gilti an rait dem aaf
172,MAT,5,JNT,bot ier wa mi a se jos beks wid unu breda ar unu sista an unu afi go a kuot an di joj ago se unu gilti an rait unu aaf an enibadi we shiem dem breda ar sista an tel dem ou dem woklis an dem sitn de unu ago afi go a di tapatap joj dem an enibadi we kaal dem breda ar sista wan woklis gud fi notn fuul el faiya ago riich dem
173,MAT,5,JNT,so ier mi den ef unu a go a di alta go gi unu aafrin an unu memba se unu breda ar sista beks wid unu bout sitn
174,MAT,5,JNT,unu fi lef unu aafrin a di alta no gi it op yet go mek it op wid unu breda ar sista fos an den kom bak kom gi unu aafrin
175,MAT,5,JNT,ef sumadi de kyari yu go kuot sekl unu aagiment pan di wie sekl it faas faas ar di sumadi maita an yu uova gi di joj an di joj an yu uova gi di poliis an di poliis wi go lak yu op iina prizn
176,MAT,5,JNT,mi a tel yu dis yu naa go kyan kom out til yu pie op evri laas sent
177,MAT,5,JNT,unu did ier se gad se
178,MAT,5,JNT,no sliip wid nobadi yu no marid tu
179,MAT,5,JNT,bot ier wa mi a tel unu se unu jos waahn luk pan wan uman we unu no marid tu an waahn ar badi an a sliip unu don sliip wid ar aredi iina unu aat
180,MAT,5,JNT,ef unu rait yai a mek unu sin tier it out an dash it we aftaraal it beta fi luuz onggl wan badi paat dan di wol a di badi get fling dong a el
181,MAT,5,JNT,ef unu rait an mek unu sin chap it aaf man an dash it we aftaraal it beta fi luuz onggl wan badi paat dan di wol badi get fling dong a el
182,MAT,5,JNT,it rait dong se
183,MAT,5,JNT,eni man we lef dem waif fi gi ar di piepa we shuo se dem no marid agen
184,MAT,5,JNT,bot ier wa mi a se eni man we brok op wid im waif an a no laik se shi did a kip man wid im ar a gwaan wid no ada seks sin ef da uman de go marid wan neks man a di fos ozban wuda mek shi a liv iina sin kaa nou shi wudaana sliip wid wan neks man an di man we marid da uman de afta ar ozban lef ar im a liv iina sin tu kaa im a sliip wid wan neks man waif
185,MAT,5,JNT,unu nuo se dem did tel unu faada faada dis tu
186,MAT,5,JNT,wen unu gi unu wod an swier se unu ago du sitn unu no fi brok unu pramis bot go du di sitn dem we unu tel di laad se unu ago du
187,MAT,5,JNT,bot a dis mi a tel unu se unu no fi swier at aal at aal no bada swier an kaal pan evn fi shuo se wa unu a se a chuu kaaz a evn gad tan an ruul fram
188,MAT,5,JNT,an no bada swier an kaal pan ort niida kaa ort a laik wan stuul we gad put op im fut pan no kaal pan jeruusilem tu kaa dat a fi gad siti an im a di bigis king
189,MAT,5,JNT,no bada swier an kaal pan unuself kaa non a unu kyaahn mek no iivn wan schraan a ier blak ar wait
190,MAT,5,JNT,ef a yes unu a se se yes an don ef a nuo den se nuo an don ef unu put notn muo pan dat a sieka di wikid wan
191,MAT,5,JNT,unu did ier se gad se
192,MAT,5,JNT,ef sumadi juk out yu yai yu kyan juk out fi dem uon an ef dem lik out yu tiit yu kyan tomp out bak fi dem uon
193,MAT,5,JNT,bot ier wa mi a tel unu se di piipl dem we du aal saat a wikidnis tu unu lou dem mek dem gwaan ef sumadi baks unu kraas unu fies pan di rait an said ton di neks said gi dem
194,MAT,5,JNT,an ef nobadi waahn kyari unu go kuot fi tek unu shot gi dem yu jakit tu
195,MAT,5,JNT,an ef nobadi fuos unu fi kyari dem bag fi wan mail unu fi kyari it fi aal tuu mail
196,MAT,5,JNT,sumadi beg unu sitn gi dem an no ton unu bak pan di piipl dem we waahn baro sitn fram unu
197,MAT,5,JNT,unu did ier se muoziz did rait se
198,MAT,5,JNT,lov unu nieba an iet unu enimi
199,MAT,5,JNT,bot dis a wa mi a se lov unu enimi dem an prie fi di piipl dem we chriit unu bad an mek unu sofa
200,MAT,5,JNT,wen unu du dat unu wi komiin jos laik unu faada we de a evn yu si ou im mek di son raiz op an shain pan wikid piipl an gud piipl an a siem so im mek rien faal pan piipl we du wa rait iina im yai an di wan dem we no lisn wa im se
201,MAT,5,JNT,aftaraal ef unu onggl lov di piipl dem we lov unu wa unu ago get outa dat
202,MAT,5,JNT,an ef unu onggl tel fuunu piipl dem oudi a wa unu wuda du so we nobadi els no du iihn dong tu di rangduwa du dat tu no chuu
203,MAT,5,JNT,so ier mi nou unu no fi gud onggl somtaim an onggl tu som piipl nobadi no fi av notn bad fi se bout unu tan jos laik unu faada we iina evn im gud aal di wail tu evribadi an nobadi kyaahn se notn bad bout im an a taak chuut
204,MAT,6,JNT,wach it no bada du wa rait onggl fi mek piipl si unu ef a so unu kyan no bada luk fi get notn fram faada gad we de a evn
205,MAT,6,JNT,so wen unu a gi we tingz an a du gud fi piipl no bada mek wan bag a naiz bout it so evribadi si we yaa du jos laik wa di ipokrit dem du wen dem iina di juu dem choch an outa ruod dem du dem sitn de fi mek piipl big dem op mek mi tel unu dis an a chuu mi a taak dem naa notn muo a get
206,MAT,6,JNT,wen unu a gi we notn no bada mek unu lef an nuo wa unu rait an a du
207,MAT,6,JNT,da wie de nobadi naa fi nuo se unu gi we notn an unu faada we si tingz we nobadi els no nuo bout im wi gi unu wa unu fi get
208,MAT,6,JNT,wen unu a prie no gwaan laik di ipokrit dem kaa dem lov tan op an prie iina di juu dem choch yu no an pan di kaana outa ruod so piipl kyan si dem mek mi tel unu dis an a chuu mi a taak dem don get wa dem fi get aredi an dem naa notn muo fi get fram faada gad
209,MAT,6,JNT,bot wen unu a prie galang iina wan ruum man lak di duor an prie tu unu faada an no mek nobadi nuo an unu faada we si tingz we nobadi els no nuo bout im wi gi unu wa unu fi get
210,MAT,6,JNT,wen unu a prie no bada chat di siem sitn uova an uova we no miin wan ting a dat di piipl dem we no nuo gad du kaa dem tingk se wen dem yuuz wan bag a wod a da taim de gad ago ansa dem prieya
211,MAT,6,JNT,unu no bada gwaan laka dem kaa fi unu faada nuo wa unu niid iivn bifuo unu aks im fi it
212,MAT,6,JNT,so a so unu fi prie
213,MAT,6,JNT,wi faada we iina evn
214,MAT,6,JNT,mek piipl av nof rispek fi yu an yu niem
215,MAT,6,JNT,mek di taim kom wen yu ruul iina evri wie
216,MAT,6,JNT,mek we yu waahn apm pan ort apm
217,MAT,6,JNT,jos laik ou a wa yu waahn fi apm iina evn apm
218,MAT,6,JNT,tide gi wi di fuud we wi niid
219,MAT,6,JNT,paadn wi fi aal a di rang we wi du
220,MAT,6,JNT,siem laik ou wi paadn dem we du wi rang
221,MAT,6,JNT,an no mek wi fies notn we wi kaaz wi fi sin
222,MAT,6,JNT,bot protek wi fram di wikid wan
223,MAT,6,JNT,kaaz ef unu paadn piipl we du unu rang unu faada we iina evn wi paadn unu tu
224,MAT,6,JNT,bot ef unu no paadn piipl unu faada naa go paadn unu wen unu du rang
225,MAT,6,JNT,wen unu kip we fram fuud fi worship gad no bada lang dong unu fies laik di ipokrit dem dem ogli op demself so piipl wi si se a faas dem a faas mi tel unu dis an a chuu mi a taak dem naa notn muo a get
226,MAT,6,JNT,wen unu kip we fram fuud fi worship gad ail unu ed an wash unu fies man
227,MAT,6,JNT,so evribadi no si se a faas unu a faas bot onggl gad wan we nobadi kyaahn si an unu faada we nobadi kyaahn si wi si wa unu du an gi unu wa unu fi get
228,MAT,6,JNT,no bada gyada op chrezha fi unuself we de yaso pan ort yu si yaso worm an dem sitn de wi kom nyam nyam op unu sitn dem an dem wi get rosti an mash op plos tiif de ya an dem wi kom brok iin an tek we unu sitn dem
229,MAT,6,JNT,wa unu fi du a pail op unu chrezha op a evn no worm no de deso dem naa go get rosti an mash op an no tiif no de de fi brok iin an tiif unu sitn dem
230,MAT,6,JNT,kaaz eniwe unu chrezha de a deso unu aat set so a dat unu ago tingk bout aal di wail
231,MAT,6,JNT,di yai dem a laik lamp a dem gi di uol badi lait so ef yu yai dem gud yu uol badi wi fula lait so unu wi si gud gud wa unu a du iina evri paat a unu laif
232,MAT,6,JNT,bot ef unu yai no gud den di uol badi naa go daak op kaaz ef di sitn we fi gi unu lait daak den laad a masi man unu wel daak den
233,MAT,6,JNT,nobadi kyaahn sorv tuu maasta yu wi iet wan an lov di ada wan ar yu wi ron go du eniting we wan waahn bot no tuu bizniz wid di ada wan unu kyaahn sorv gad an moni
234,MAT,6,JNT,so mi a tel unu no bada fret bout unu laif a wori op unuself bout wa unu ago iit ar jringk ar wa unu ago wier kaaz laif no muo impuotant dan fuud iihn an di badi no niid muo dan kluoz
235,MAT,6,JNT,tingk bout di bod dem dem no plaant dem no riip an dem no stuor op stuor op fuud an gad fiid dem duohn den unu no wot uol iip muo tu gad dan dem
236,MAT,6,JNT,wich wan a unu kyan liv iivn wan owa langga dan unu fi liv kaa unu wori wori op unuself iihn
237,MAT,6,JNT,aal kluoz wa mek unu a wori op unuself bout dat tingk bout ou di lili dem gruo out iina di fiil dem no wok an dem no mek no kluoz fi wier
238,MAT,6,JNT,bot ier mi no no iivn salaman wid aal a im fansifansi kluoz did jres op nais laik wan a dem lili ya
239,MAT,6,JNT,an ef dat a ou gad jres op wail graas we de ya tide an dash iina faiya tumaro den im naa go mek shuor se unu av kluoz fi wier tu luk pan unu wa likl bit a chos unu put iina gad
240,MAT,6,JNT,ier mi man no wori an fret bout wa mi ago nyam ar a wa mi ago jringk ar a se a wa mi ago wier
241,MAT,6,JNT,kaaz a di piipl dem we no nuo gad kip aan a tingk bout dem sitn de fuunu faada nuo se unu kyaahn du widout dem
242,MAT,6,JNT,muo dan notn els wa unu fi du a put unu main pan gad kindom an du wa im waahn unu fi du wen unu du dat aal a dem sitn de unu wi get dem
243,MAT,6,JNT,so no bada wori an fret bout tumaro tumaro wi tek kier a itself aftaraal tide av fi it uona set a badarieshan
244,MAT,7,JNT,no joj piipl laik se gad kyaahn paadn dem so di siem sitn wi no riich unu
245,MAT,7,JNT,kaaz di siem wie ou unu joj piipl a so gad ago joj unu tu ef unu tek taim wid ada piipl a so gad ago tek taim wid unu tu bot ef unu redi fi rof dem op an rait dem aaf a dat ago riich unu tu
246,MAT,7,JNT,wa mek unu si di lili piis a saados iina unu breda ar sista yai an unu kyaahn si di big piis a plangk iina fuunu uon
247,MAT,7,JNT,ou unu kyan riili se tu unu breda ar sista se kom mek mi tek out di saados outa yu yai an wan piis a plangk de iina fuunu uon iihn
248,MAT,7,JNT,unu ipokrit unu fos unu fi tek out di plangk outa fuunu yai da wie de nou unu kyan si gud fi tek di lili piis a saados outa unu breda ar sista yai
249,MAT,7,JNT,an no tek unu gud kliin sitn dem we a fi gad gi daag an unu gud gud porl dash gi pig dem naa go tep tep op pan dem den ton roun tier unu op
250,MAT,7,JNT,aks fi wa unu waahn an unu wi get it luk fi wa unu waahn an unu wi fain it nak pan di duor an it wi uopm op fuunu
251,MAT,7,JNT,kaaz enibadi we aks wi get wa dem aks fa di wan dem we luk wi fain wa dem a luk fa an di duor wi uopm fi di wan dem we nak
252,MAT,7,JNT,wich wan a unu we a faada unu bwai pikni aks unu fi piis a bred an unu tek stuon gi im
253,MAT,7,JNT,ar se im aks unu fi wan fish unu wuda gi im wan siniek
254,MAT,7,JNT,ef unu so wikid an stil nuo ou fi gi unu pikni nais sitn unu no tingk se unu faada we iina evn wi gi beta sitn tu di piipl dem we aks im fi sopm
255,MAT,7,JNT,so no mata wa unu a du unu fi chriit piipl ou unu waahn dem fi chriit unu dis a we di laa an di prafit dem did miin
256,MAT,7,JNT,go chuu di naro giet kaa di wan we waid an iizi fi go chuu dat tek unu chriet dong a el an a dong deso unu wi don fi eva an a wol iip a piipl go chuu dat de giet
257,MAT,7,JNT,bot di giet we piipl go chuu an get fi liv fi eva dat de giet naro an aad fi go chuu an a likl bit a piipl fain it
258,MAT,7,JNT,wach out fi faalz prafit tu dem kom tu unu a gwaan laik dem a shiip bot iina dem aat dem a laik wikid wail wulf
259,MAT,7,JNT,unu wi nuo a uu dem riili bi sieka di fruut we dem bier piipl no pik griep aafa makabush an prangganat aafa maka chrii
260,MAT,7,JNT,a siem so aal a di gud chrii dem bier gud fruut an di bad chrii dem fi dem fruut no gud
261,MAT,7,JNT,wan gud chrii kyaahn bier bad fruut an wan bad chrii kyaahn bier gud fruut notn no go so
262,MAT,7,JNT,evri chrii we no bier gud fruut it get chap dong an dash iina di faiya
263,MAT,7,JNT,so di fruut we dem bier ago mek unu nuo uu a uu
264,MAT,7,JNT,a no evribadi we kom tu mi an kaal laad laad ago get fi kom ton wan a dem we gad ruul uova yu no onggl di piipl dem we du wa mi faada iina evn waahn
265,MAT,7,JNT,pan da die de a wol iip a piipl ago kom a se laad laad wi neehn yuuz fi yu niem an tel piipl wa gad se an wi yuuz yu niem ron out diiman tu an du uol iip a powaful sitn no chuu
266,MAT,7,JNT,bot a gweehn se tu dem se mi no nuo yu non at aal gwe fram yaso aal unu du a brok gad laa
267,MAT,7,JNT,evribadi we ier wa mi a se an du wa mi se komiin laik wan man we av sens an bil op im ous pan rakstuon
268,MAT,7,JNT,di rien faal di plies flod out an di briiz bluo aad aad an biit gens di ous bot di ous neehn mash dong kaa a rakstuon it weehn bil op pan
269,MAT,7,JNT,bot aal uu ier wa mi a se bot no iivn pie it no main komiin laik wan fufuul man we bil fiim ous pan san
270,MAT,7,JNT,di rien faal di plies flod out an di briiz bluo aad an it jrap dong braps an mash op
271,MAT,7,JNT,wen jiizas did don se dem sitn ya di piipl dem did shak tu ou im tiich
272,MAT,7,JNT,kaaz jiizas did tiich dem laik sumadi we av di rait an di powa fi du it im neehn tiich laik fi dem laa tiicha
273,MAT,8,JNT,afta jiizas kom aafa di mountn wan bag a piipl fala im
274,MAT,8,JNT,den wan man no kom tu jiizas im did av wan siknis we mek im skin fasifasi di man go dong pan im nii infronta jiizas an se laad ef yu waahn fi kyuor mi an mek mi kliin yu av di powa fi dwiit
275,MAT,8,JNT,jiizas chrech out im an toch di man an se mi waahn yu fi get kliin gwaan yu beta nou an siem taim di man skin get kliin kliin
276,MAT,8,JNT,den jiizas se tu im se mek shuor se yu no tel nobadi bot galang a wan priis an mek im si yu kyari di sakrifais we muoziz laa se yu fi gi wen yu skin get beta dat wi shuo evribadi se yu aarait nou
277,MAT,8,JNT,wen jiizas go kyaporniyom wan ed fi onjrid suoja kom tu im a luk elp
278,MAT,8,JNT,laad mi sorvant de a yaad a lidong an kyaahn muuv som wikid pien a lik im
279,MAT,8,JNT,jiizas se tu im se mi wi kom an mek im get beta
280,MAT,8,JNT,bot di ed suoja se laad mi no gud inof fi yu kom anda fi mi ruuf bot jos se di wod an mi sorvant wi get beta
281,MAT,8,JNT,kaaz mi tek aada fram dem we uova mi tu an mi av suoja we mi kanchuol mi tel da wan ya go deso an im go an wan neks wan kum ya an im kom an mi tel mi sorvant du dis an im dwiit
282,MAT,8,JNT,jiizas jaa jrap wen im ier dis ya an im se tu di piipl dem we did a fala im se mek mi tel unu dis an a chuu mi a taak mi no fain nobadi iina izrel we chos iina mi so
283,MAT,8,JNT,ier mi no uol iip a piipl fram iis an wes ago kom sidong iit big dina wid iebriyam aizak an jiekob op a evn iina gad kindom
284,MAT,8,JNT,bot di wan dem we did fi bi paat a gad kindom gad ago chuo dem out go wan plies we blak laka midnait deso piipl ago a baal an a grain dem tiit di wie pien a waks dem
285,MAT,8,JNT,den jiizas se tu di ed suoja se gwaan baka yu yaad di siem ting yu biliiv se ago apm a dat ago apm an di sorvant get beta da sed taim de
286,MAT,8,JNT,wen jiizas riich a piita yaad im si se piita madainlaa did lai dong iina bed shi did av fiiva
287,MAT,8,JNT,im toch ar an an di fiiva brok an shi get op siem taim an staat luk aafa dem
288,MAT,8,JNT,wen iivnin kom dem kyari uol iip a piipl we av iin diiman kom wich paat jiizas did de im jos se wan wod an diiman kom outa piipl an aal a uu did sik im mek dem get beta
289,MAT,8,JNT,da wie ya wa di prafit aizaiya did se wuda kom chuu aizaiya did se
290,MAT,8,JNT,aal a di sitn dem we wi sofa wid
291,MAT,8,JNT,im kom tek dem we an aal a wi siknis dem im tek put pan imself
292,MAT,8,JNT,nou wen jiizas si wan big big kroud a piipl roun im im tel im falara dem se fi go uova di ada said a di liek
293,MAT,8,JNT,den wan laa tiicha kom tu im an se tiicha mi wi ton wan a yu falara dem an go wid yu eniwe yu go
294,MAT,8,JNT,jiizas se tu im se faks av uol an di bod dem av nes bot di man we gad pik no av no we fi pudong im ed
295,MAT,8,JNT,wan neks wan we a fala im se laad mek mi go beri mi faada fos
296,MAT,8,JNT,bot jiizas tel im se fala mi an mek di ded galang go beri uu ded fi dem
297,MAT,8,JNT,den jiizas go iina di buot an im falara dem fala baka im
298,MAT,8,JNT,widoutn waanin wan wikid wikid staam kom dong pan di liek so di wiev dem staat flod di buot bot jiizas did a sliip
299,MAT,8,JNT,so im falara dem kom wiek im op dem se laad siev wi a ded wi a go ded nou
300,MAT,8,JNT,bot im se tu dem se ou unu friedifriedi so unu chos iina gad likl bit iihn den im get op an tel di briiz an di sii fi sekl demself an evriting jos sekl bak dong
301,MAT,8,JNT,an di man dem jaa jrap a grong dem se bot a wa kaina man dis ya aal briiz an sii lisn im an du wa im se
302,MAT,8,JNT,wen jiizas riich a di neks said iina di konchri we di gyadariinz piipl dem liv tuu man we did av iin diiman kom op tu im dem did a kom fram beriyin grong nobadi kudn kanchuol dem man de dem did rof an tof an a bier waar dem did push sieka dat nobadi kudn paas deso
303,MAT,8,JNT,di man dem baal out gad bwai pikni lef wi no a kom yu kom ya fi mek wi sofa bifuo taim ehn
304,MAT,8,JNT,wan uol iip a ag did a nyam likl wie fram wich paat dem did de
305,MAT,8,JNT,den di diiman dem beg jiizas ier dem no ef yu a go ron wi out du sen wi go iina dem pig de
306,MAT,8,JNT,an im se gwaan so dem kom outa di man dem an go iina di ag dem an di uol a di ag dem tek aaf dong di stiip stiip ilsaid go chriet iina di liek an joun iina di waata
307,MAT,8,JNT,di man dem we luk aafa di ag dem ron go iina di toun go pred evriting we apm tu di man dem we did av iin diiman
308,MAT,8,JNT,den di uol toun kom kom miit jiizas an wen dem si im dem beg im fi lef dem ieriya
309,MAT,9,JNT,afta jiizas go iina di buot im siel go kraas di neks said an riich a fi im uona toun
310,MAT,9,JNT,siem taim som piipl bring wan kripl man kom tu im pan wan chrecha wen jiizas si umoch dem biliiv iina im im se tu di kripl man se no wori mi bwai mi paadn yu fram aal a yu sin dem
311,MAT,9,JNT,den som a di laa tiicha dem se tu demself se bot wiet a uu da man ya riili tingk im bi a dis im a disrispek gad
312,MAT,9,JNT,jiizas did si wa dem a tingk se so im se tu dem se wa mek unu tingk dem wikid sitn de iina unu aat
313,MAT,9,JNT,tel mi sopm wich wan iiziya fi se mi paadn yu sin dem ar git op an waak
314,MAT,9,JNT,bot fi mek unu nuo mi ago shuo unu se di man we gad pik av di rait an di powa fi paadn sin pan ort den im ton tu di kripl man an se git op tek op yu chrecha an gwaan a yu yaad
315,MAT,9,JNT,an di kripl man tan op an gwaan a im yaad
316,MAT,9,JNT,wen di kroud a piipl si dis ya dem kech dem fried an staat big op gad kaa a im gi piipl di rait an powa fi du dem sitn ya
317,MAT,9,JNT,wen jiizas a lef deso im si wan man we niem matyu a sidong a di staal wich paat piipl kalek taks fala mi im se tu matyu an matyu get op an fala jiizas
318,MAT,9,JNT,afta dat jiizas go nyam a matyu yaad an wan uol iip a taks kalekta an piipl we du rang did kom kom sidong an a nyam wid im an im speshal falara dem
319,MAT,9,JNT,wen di farisii piipl dem si dis ya dem ton tu im speshal falara dem an se wa mek unu tiicha nyam wid taks kalekta an rangduwa
320,MAT,9,JNT,wen jiizas ier wa dem se im se piipl we no sik no niid no dakta a onggl sik piipl niid dakta
321,MAT,9,JNT,gwaan go fain out a wa dis miin
322,MAT,9,JNT,mi waahn piipl fi gud an kain tu piipl no fi dem kom kom bon sakrifais gi mi
323,MAT,9,JNT,kaaz mi neehn kom ya fi tel piipl we du rait fi ton fram dem rang a piipl we du rang mi kom ya fa
324,MAT,9,JNT,den jan falara dem kom aks jiizas se ou kom wi an di farisii dem kip we fram fuud fi worship gad bot fi yu falara dem no du dat
325,MAT,9,JNT,jiizas se tu dem se yu tingk se di piipl dem we di braidgruum invait kyan a lang dong dem fies an sad sad op demself wen di braidgruum de mongks dem di taim a kom wen di braidgruum ago gaan fram dem a da taim de dem wi kip we fram fuud
326,MAT,9,JNT,nobadi no tek nyuu klaat an suo pan uol kluoz yu no kaa di pach ago tier aafa di kluoz an den di fos tier ago wosaraaf
327,MAT,9,JNT,an nobadi no put nyuu wain iina uol wain bakl niida ef a so di wain bakl dem ago bos op di wain ago dash we an di wain bakl dem ago mash op wa piipl du a put nyuu wain iina nyuu wain bakl an di tuu a dem di bakl an di wain wi aarait
328,MAT,9,JNT,wen jiizas de deso a se dem sitn de aal av a sodn wan liida fi di juu dem choch go dong pan im nii infronta im im se tu jiizas se mi daata ded jos a wail ago bot kom put yu an pan ar an shi wi kom bak alaiv
329,MAT,9,JNT,an jiizas an im falara dem get op an fala im
330,MAT,9,JNT,nou wan uman we did a sofa an a bliid fi twelv ier kom op baka im an toch di tiel a im kluoz
331,MAT,9,JNT,shi did a se tu arself se ef a kuda onggl toch im kluoz mi wi get beta
332,MAT,9,JNT,bot wen jiizas ton roun an si ar im se no fret daata kaaz yu biliiv iina mi yu aarait nou an fram da taim de di uman did beta
333,MAT,9,JNT,wen jiizas go iina di liida ous an si di piipl dem we plie di fluut an di kroud a piipl dem a ala an a gwaan
334,MAT,9,JNT,im se tu dem se di uol a unu kum out kum out di pikni no ded a sliip shi a sliip an di piipl dem staat laaf aafa im
335,MAT,9,JNT,bot wen dem mek di kroud a piipl go outa duor jiizas go insaid an im tek di pikni an an di gyal pikni get op
336,MAT,9,JNT,an da nyuuz de pred aal uova da ieriya de
337,MAT,9,JNT,wen jiizas did a lef deso tuu blain man did staat fala im an did a baal out dievid pikni tek piti pan wi
338,MAT,9,JNT,wen jiizas go iina di ous di tuu blain man kom tu im jiizas se tu dem se unu biliiv se mi kyan du dis
339,MAT,9,JNT,dem ansa bak yes laad
340,MAT,9,JNT,den jiizas toch dem yai an se kaaz unu biliiv se mi kyan mek unu si agen unu ago si agen
341,MAT,9,JNT,an dem yai uopm op den jiizas waan dem aaf gud an prapa im se luk ya nou mek shuor se nobadi no nuo bout dis
342,MAT,9,JNT,bot dem lef an tel evribadi iina da konchri de bout wa jiizas du fi dem
343,MAT,9,JNT,wen jiizas an im falara dem did a go we piipl kyari wan man kom we did av wan diiman iina im an we kudn chat
344,MAT,9,JNT,wen jiizas ron di diiman fram outa di man di man staat chat an di piipl dem fraitn dem se nobadi neva yet si notn laka dis apm iina izrel
345,MAT,9,JNT,bot di farisii dem se a di liida fi diiman gi im powa fi ron out diiman
346,MAT,9,JNT,den jiizas go bout iina aal a di toun an dischrik dem a tiich iina di juu dem choch a priich di gud nyuuz bout gad kindom an a get piipl beta we av aal kaina siknis an a sofa fram aal saat a kraasiz
347,MAT,9,JNT,wen im si di kroud a piipl dem im did sari fi dem kaa aal saat a sitn did a bada dem dem did kanfyuuz an dem kudn elp demself dem did komiin laik shiip we naa nobadi fi tek kier a dem
348,MAT,9,JNT,den im ton tu im falara dem an se a uol iip a fuud out de iina di fiil fi pik bot nof piipl no de de fi gyada dem op
349,MAT,9,JNT,so aks di laad we uon di fuud fi sen out piipl fi pik dem
350,MAT,10,JNT,jiizas kaal op im twelv falara dem an gi dem di rait fi ron out wikid spirit an im gi dem di rait an powa fi get piipl beta we sik iina aal kaina wie an we av aal kaina siknis
351,MAT,10,JNT,nou dis a wa jiizas twelv apasl dem niem saiman we dem kaal piita an saiman breda we niem anju plos jiemz an jan zebidii tuu bwai dem
352,MAT,10,JNT,den yu did av filip bartalimyuu tamas matyu di taks kalekta jiemz alfiyos pikni an tadiyos
353,MAT,10,JNT,di ada wan dem did a saiman we did a wok aad fi frii im piipl dem an juudas iskyariyat di wan we did sel out jiizas
354,MAT,10,JNT,a dem twelv piipl ya jiizas did sen out an dis a wa im did tel dem fi du no go wich paat di piipl dem we a no juu de an no go iina di toun dem we di samaritan piipl dem liv
355,MAT,10,JNT,wa unu fi du a go tu di izrel piipl dem we komiin laik wan set a laas shiip
356,MAT,10,JNT,wen unu a go roun tu dem unu fi priich da mesij ya evn suun ruul uova di worl iina evri wie
357,MAT,10,JNT,get sik piipl beta mek ded piipl kom bak alaiv piipl we av siknis we mek dem skin fasifasi mek dem skin get bak kliin an ron out diiman spirit tu unu get tingz an unu neehn afi gi notn nou gi an no luk fi get bak notn
358,MAT,10,JNT,no kyari no moni wid unu no guol silva ar kapa kain
359,MAT,10,JNT,wen unu a go pan di ruod no bring no bag no ekschra shot slipaz ar waakn tik kaa di wokman dem dizorv fi get di sitn dem we dem niid fi liv
360,MAT,10,JNT,an wen unu go iina wan toun ar dischrik fain out uu gud inof fuunu tan wid an tan wid dem til unu lef da toun de
361,MAT,10,JNT,wen unu a go iina di yaad tel evribadi oudi an aks gad fi bles dem
362,MAT,10,JNT,ef di piipl dem iina di yaad tek unu iin an chriit unu gud mek di piis we unu aks gad fi gi dem tan wid dem bot ef dem no tek unu iin an chriit unu gud den aks gad fi tek it bak
363,MAT,10,JNT,an ef nobadi no waahn tek unu iin ar lisn wa unu a se shiek aaf di dos aafa unu fut wen unu a lef da ous de ar wen unu a lef da toun de
364,MAT,10,JNT,mi naa lai pan jojment die di ponishment we sadam an gomaro ago get ago iiziya dan da toun de
365,MAT,10,JNT,mi a sen unu out laik shiip mongks wulf so waiz op laik siniek an tek it iizi laik dov
366,MAT,10,JNT,an wach out kaa piipl ago tek unu an gi unu uova tu di liida dem fi di juu dem choch an dem ago tek wip an biit unu a dem miitn ous
367,MAT,10,JNT,an kaaz unu a fi mi falara dem ago aal unu infronta di ruula an di king dem da wie ya nou unu kyan tel dem bout mi an unu kyan tel di piipl dem we a no juu tu
368,MAT,10,JNT,bot wen dem uol aan pan unu an kyari unu go kuot no bada fret bout wa unu ago se ar ou unu ago se it kaaz wen da taim de kom unu wi get di rait wod fi se
369,MAT,10,JNT,wa unu se naa go bi fuunu uona wod yu no bot a di uoli spirit we unu faada sen ago put di wod dem iina unu mout
370,MAT,10,JNT,breda an sista ago infaam pan dem uona breda an sista dem an mek di piipl dem we a ruul kil dem a siem so wan faada ago an uova im uona pikni pikni ago ton gens dem faada an mada an mek di ruula dem kil dem
371,MAT,10,JNT,an evribadi ago iet unu kaaz unu fala mi bot enibadi we uol aan tait an tan op chrang til di sofarieshan don gad ago siev dem piipl de
372,MAT,10,JNT,wen piipl iina wan toun mek unu sofa ron go a wan neks wan mek mi tel unu dis unu naa go chuu aal a di toun dem iina izrel bifuo di man we gad pik kom bak
373,MAT,10,JNT,nobadi we a lorn no aiya dan dem tiicha an no sliev no muo impuotant dan dem maasta niida
374,MAT,10,JNT,fi di falara kom ton laik im tiicha di falara no waahn muo dan dat an fi di sliev kom ton jos laik im maasta di sliev sopuoz fi aarait wid dat ef piipl kaal di ed fi di ous belzibul di diiman ruula a wich wosa niem dem ago kaal di res a im fambili dem
375,MAT,10,JNT,no fried a dem kaa notn no aid we wi naa go fain out bout an no siikrit no de we naa go bos out
376,MAT,10,JNT,eniting mi tel unu iina di daak anda di kwaiyat unu fi chat it ou iina di lait mek evribadi ier an eniting mi wispa iina unu iez unu mos go baal it out pan di ruuf tap
377,MAT,10,JNT,no fried a nobadi kaa dem kyan onggl kil di badi dem kyaahn kil unu suol uu unu fi fried a a gad kaa im kyan dash unu dong a el an mash op unu badi an suol
378,MAT,10,JNT,a no wan peni tuu likl bod sel fa an stil no iivn wan a dem jrap a grong ef di faada no se a so it fi go
379,MAT,10,JNT,dong tu di ier pan unu ed faada gad kount op an nuo umoch de de
380,MAT,10,JNT,so no bada fried kaaz tu gad unu wot muo dan nof nof bod
381,MAT,10,JNT,so den enibadi we piipl nuo a mi falara mi wi se dem a fi mi pikni infronta fi mi faada we iina evn
382,MAT,10,JNT,bot enibadi we tel ada piipl se dem no nuo mi an dem a no mi falara mi ago du di sed ting tu dem infronta fi mi faada we iina evn
383,MAT,10,JNT,no bada tingk se a piis mi kom fi bring pan ort a no piis mi kom ya fi bring a waar
384,MAT,10,JNT,mi kom ya fi ton
385,MAT,10,JNT,wan bwai pikni gens im pa
386,MAT,10,JNT,wan daata gens ar mada
387,MAT,10,JNT,an wan daatainlaa gens ar madainlaa
388,MAT,10,JNT,an wan man wos enimi ago bi paat a fiim uona fambili
389,MAT,10,JNT,enibadi we lov dem faada ar mada muo dan mi no dizorv fi bi fi mi falara an enibadi we lov dem bwai pikni ar gyal pikni muo dan mi dem no fit fi bi fi mi falara niida
390,MAT,10,JNT,an enibadi we no tek op dem uona kraas an fala mi dem no fit fi bi fi mi falara
391,MAT,10,JNT,enibadi we a chrai siev dem laif ago luuz it bot ef unu luuz unu laif sieka mi unu wi get fi liv fi eva an eva
392,MAT,10,JNT,enibadi we welkom unu welkom mi an enibadi we welkom mi welkom di wan we sen mi kom
393,MAT,10,JNT,enibadi we welkom wan prafit kaa dem si se a wan prafit dat dem wi get di siem ting laik wa di prafit dem ago get an enibadi we welkom sumadi we du rait iina gad yai jos kaa dem si se da sumadi de du wa rait iina gad yai dem wi get di siem ting laik we di piipl dem we du rait iina gad yai ago get
394,MAT,10,JNT,an enibadi we gi wan a mi ombl falara dem iivn wan kop a ais waata kaa dem si se dem a fi mi falara mi a tel unu dis an mi naa lai da sumadi de ago get wa dem fi get
395,MAT,11,JNT,wen jiizas don tel im twelv falara dem wa fi du im lef deso an staat tiich an priich iina dem toun
396,MAT,11,JNT,nou wen jan de iina prizn an ier bout di sitn dem we krais jiizas did a du jan sen som a im falara dem
397,MAT,11,JNT,fi aks jiizas a yu a di wan wi shudaana luk fa ar wi fi luk fi sumadi els
398,MAT,11,JNT,jiizas ansa dem se go tel jan wa unu ier an wa unu si
399,MAT,11,JNT,di blain kyan si nou kripl piipl a waak piipl we av siknis we mek dem skin fasifasi dem skin kom bak gud gud def piipl a ier nou ded a kom bak alaiv an di gud nyuuz a priich tu puo piipl
400,MAT,11,JNT,gad bles di piipl dem we no tap chos iina mi jos kaa mi no gwaan ou dem tingk di wan we dem a wiet pan fi gwaan
401,MAT,11,JNT,az jan falara dem a lef so jiizas staat taak tu di kroud bout jan im se wa kaina sumadi unu did go out iina di dezot fi si sumadi we kyaahn mek op im main laik taal graas we di briiz a bluo dis ya wie an dat de wie
402,MAT,11,JNT,ef a no dat den a wa unu go out de fi si wan man we jres op jres op iina fansi kluoz luk ya no piipl we at out iina fansi kluoz liv iina palis
403,MAT,11,JNT,so a wa unu go out de fi si wan prafit ye mi a tel unu an im a muo dan wan prafit tu
404,MAT,11,JNT,a jan it a taak bout wen it rait dong se
405,MAT,11,JNT,luk mi wi sen mi mesinja fi gwaan til yu kom
406,MAT,11,JNT,im ago get piipl redi fi yu
407,MAT,11,JNT,mek mi tel unu dis jan di baptis biga dan enibadi we eva baan fram wan uman bot iivn di luowis sumadi iina gad kindom biga dan im
408,MAT,11,JNT,fram jan a priich til nou wikid piipl a chrai fait gens gad kindom an powaful piipl chrai fi fuos an tek it uova
409,MAT,11,JNT,kaaz aal a di prafit dem an muoziz laa tu did taak bout wa ago apm rait op tu jan taim
410,MAT,11,JNT,an ef unu redi fi tek we mi a se den ier we mi a se jan a ilaija di prafit unu a wiet fa
411,MAT,11,JNT,enibadi we av iez beta lisn gud
412,MAT,11,JNT,di piipl we a liv iina dem taim ya a we dem komiin laik dem komiin laik pikni we a sidong iina di maakit an a ala tu dem wan aneda
413,MAT,11,JNT,wi plie di fluut fuunu
414,MAT,11,JNT,an unu no daans
415,MAT,11,JNT,wi sing wan finaral sang
416,MAT,11,JNT,an unu no baal
417,MAT,11,JNT,kaaz jan di baptis neva kom a nyam an a jringk bot dem se diiman iina im
418,MAT,11,JNT,di man we gad pik kom a nyam an a jringk an dem se luk ya da man ya krievn an im a jongkad fi im fren dem a taks kalekta an sina di piipl we fala di rait wie pruuv se gad waiz an im wie rait
419,MAT,11,JNT,den jiizas staat kos out di siti dem wich paat im did du muos a im mirikl dem kaa dem neehn ton we fram dem sin an beg gad paadn
420,MAT,11,JNT,im se chobl fi yu korazin chobl fi yu betsieda ef di piipl dem we liv iina taiya an saidan did si di mirikl dem we unu si mi du mongks unu dem wuda sari fi dem rang an chienj dem wiez lang taim dem wuda put ashiz pan demself an wier krokos bag fi shuo se dem miin it
421,MAT,11,JNT,bot ier we mi a se mi naa lai it ago iiziya fi taiya an saidan pan jojment die dan fi unu
422,MAT,11,JNT,aal laka yu kyaporniyom yu tingk se gad ago lif yu op go a evn an ana yu nuo im ago fling yu dong a el kaaz di mirikl we unu si mi du ef a sadam mi did go du dem mirikl de it wuda stil de bout tide die ya
423,MAT,11,JNT,bot ier we mi a se it ago iiziya fi sadam pan jojment die dan fi yu
424,MAT,11,JNT,da taim de jiizas se faada a yu ron evriting iina evn an pan ort mi priez yu mi priez yu kaa yu aid dem sitn ya fram piipl we tingk se dem brait an av nof sens bot yu shuo lili pikni dem
425,MAT,11,JNT,yes faada a dat yu did api fi du
426,MAT,11,JNT,mi faada gi mi evriting a onggl di faada wan riili nuo di bwai pikni an nobadi no riili nuo di faada onggl di bwai pikni wan an enibadi els we di pikni waahn fi mek nuo di faada
427,MAT,11,JNT,aal a unu we taiyad an bordn dong unu kom tu mi an mi wi mek unu get fi res
428,MAT,11,JNT,jos laka ou di kou tek di wudn yuok pan dem shuolda a so unu fi tek op di sitn dem we mi tel unu fi du an tek iin wa mi a tiich kaa mi wi tek taim wid unu an mi riili ombl an unu wi get fi res unu suol
429,MAT,11,JNT,kaaz di sitn dem we mi a tel unu fi du dem iizi an di luod we mi de gi unu lait
430,MAT,12,JNT,da taim de jiizas did go chuu wan wiit fiil pan wan sabat die im speshal falara dem did onggri an staat pik som a di wiit an nyam dem
431,MAT,12,JNT,bot wen di farisii si wa a gwaan dem se tu im se luk yu speshal falara dem a du wa di laa se wi no fi du pan di sabat
432,MAT,12,JNT,jiizas ansa dem se unu no riid wa dievid du wen im an im fren dem did onggri
433,MAT,12,JNT,ou im go iina gad ous an im an im fren dem nyam di uoli bred wich bies pan di laa a onggl di priis dem fi get
434,MAT,12,JNT,ar uol aan de unu no riid iina di laa ou di priis dem wok iina gad ous pan sabat die an so dem a brok wa di laa se bout di sabat bot dem no du notn rang iina gad yai
435,MAT,12,JNT,ier mi no sopm we muo impuotant dan gad ous de ya
436,MAT,12,JNT,ef unu did nuo wa dis ya miin
437,MAT,12,JNT,mi waahn piipl fi gud an kain tu piipl no fi piipl kom kom bon sakrifais gi mi
438,MAT,12,JNT,unu wudn rait aaf piipl we no du notn rang an gwaan laik se dem a sina
439,MAT,12,JNT,kaaz di man we gad pik a im ruul uova di sabat
440,MAT,12,JNT,den jiizas lef deso an go iina di juu dem choch
441,MAT,12,JNT,wan man did de de uufa an did shrivl op shrivl op an som piipl aks jiizas bies pan muoziz laa it aarait fi piipl get iil pan di sabat die dem aks im dat kaa dem did a luk fi wan riizn fi se im did a brok di laa
442,MAT,12,JNT,im se tu dem se ef non a unu av wan shiip an it faal dong iina wan pit pan di sabat unu naa go grab it an aal it out
443,MAT,12,JNT,so wach ya piipl no wot uol iip muo dan wan shiip so yu naa brok no laa ef yu du gud pan di sabat
444,MAT,12,JNT,den im se tu di man chrech out yu an di man chrech out im an it get beta an kom bak gud gud laik di neks wan
445,MAT,12,JNT,bot di farisii dem go we an staat plan ou dem maita kil jiizas
446,MAT,12,JNT,bot jiizas did nuo se dem a plan fi kil im an lef deso wan bag a piipl fala im an im get di uol a dem beta
447,MAT,12,JNT,bot im waan dem se dem mosn tel nobadi bout im
448,MAT,12,JNT,da wie ya wa aizaiya di prafit did se wuda kom chuu
449,MAT,12,JNT,si mi sorvant ya we mi pik
450,MAT,12,JNT,di wan we mi lov di wan we mek mi api so til
451,MAT,12,JNT,mi ago giim mi spirit
452,MAT,12,JNT,an im ago mek evribadi aal di piipl dem we a no juu nuo se gad ago joj dem fier
453,MAT,12,JNT,fi mi sorvant naa go a koskos ar a ala
454,MAT,12,JNT,an nobadi naa go ier im mout outa chriit
455,MAT,12,JNT,jos laik ou im wuda neva pap out piis a graas we evribadi kom tep tep op pan
456,MAT,12,JNT,ar out wan lamp we bieli a lait op im naa go rof op piipl we wiik an ort di wan dem we no chrang
457,MAT,12,JNT,an im ago gwaan til im mek piipl si se mi kyan siev dem
458,MAT,12,JNT,an piipl we a no juu wi chos iina im fi siev dem
459,MAT,12,JNT,den dem kyari wan man we did av diiman iina im kom tu jiizas di man did blain an im kudn chat niida jiizas mek im get bak beta so di man kuda taak an si
460,MAT,12,JNT,evribadi we si wa apm jaa jrap a grong di wie dem fraitn dem se a kuda dievid pikni dis
461,MAT,12,JNT,bot wen di farisii piipl dem ier dis ier dem no im kyaahn ron out no diiman ef a no belzibul di diiman ruula gi im powa fi ron dem out
462,MAT,12,JNT,nou jiizas did nuo wa de iina dem main so im se tu dem se it no mata wich kindom ef di piipl dem we liv iin de a fait gens dem wan aneda it naa go laas an no toun ar fambili we av piipl a fait gens dem wan aneda kyan tan op chrang
463,MAT,12,JNT,ef sietan a ron out sietan im a fait gens imself so ou im kindom ago laas
464,MAT,12,JNT,an ef a belzibul gi mi powa fi ron out diiman den a uu gi fi unu falara dem powa fi ron dem out di sitn dem we unu uona falara dem du pruuv se unu rang
465,MAT,12,JNT,bot ef a gad gi mi powa fi ron out diiman dat miin se gad a ruul mongks unu aredi
466,MAT,12,JNT,ou sumadi fi go iina wan chrang man ous an tiif im sitn dem ef dem no tai im op fos wen dem tai im op a da taim de dem kyan tek we evriting
467,MAT,12,JNT,enibadi we no de pan fi mi said a fait gens mi an aal a uu naa elp mi gyada a skyata dem a skyata
468,MAT,12,JNT,a dat mek mi tel unu se piipl ago get paadn fram evri wikid an torbl sitn we dem du an evri wikid sitn we dem se bout gad bot enibadi we se wikid sitn bout gad spirit dem naa get paadn
469,MAT,12,JNT,enibadi we chat bad gens di man we gad pik gad wi paadn dem bot enibadi we chat bad gens di uoli spirit dem naa go get paadn dem naa get paadn iina da laif ya ar di laif we ago kom
470,MAT,12,JNT,mek wan chrii gud an di fruut we it bier ago gud tu mek wan chrii no gud an di fruut we it bier naa go gud unu kyan nuo bout wan chrii sieka di kaina fruut we it bier
471,MAT,12,JNT,unu likl siniek pikni unu ou unu kyan se notn we gud wen unu wikid an tan bad kaaz wa kom outa yu mout a wa de iina yu aat
472,MAT,12,JNT,di gud man du gud sitn sieka di gud we stuor op iina im aat an di wikid man du wikid sitn sieka aal a di wikidnis we iina im aat
473,MAT,12,JNT,a tel unu dis pan jojment die piipl ago afi ansa fi evri wikid sitn we dem se we dem shuda neva se iina di fos plies
474,MAT,12,JNT,kaaz a di wod we yu se wi mek yu rait wid gad an a di wod we yu se wi mek gad rait yu aaf
475,MAT,12,JNT,den som a di laa tiicha an di farisii dem se tu jiizas se tiicha wi waahn fi si yu shuo wi wan sain
476,MAT,12,JNT,bot jiizas ansa dem se di piipl dem iina da taim ya a wan wikid set a piipl dem aks fi wan sain we wuda pruuv se a gad sen mi dem naa get non di onggl sain dem ago get a sopm laik wa did apm wid juona di prafit
477,MAT,12,JNT,jos laik ou juona did de
478,MAT,12,JNT,iina di big fish beli fi chrii die an fi chrii nait
479,MAT,12,JNT,a siem so di man we gad pik ago beri diip iina di grong fi chrii die an chrii nait
480,MAT,12,JNT,di piipl fram ninive ago tan op pan jojment die wid di piipl dem fram da taim ya an shuo dem se dem rang kaaz di ninive piipl dem did sari fi di rang we dem du an chienj dem wiez wen juona did kom priich tu dem an nou sitn we biga dan juona de rait yaso
481,MAT,12,JNT,di kwiin we kom fram shiiba iina di sout shi ago kom bak alaiv wid di piipl dem fram da taim ya an shuo se dem rang kaa shi did kom fram faar faar jos fi ier di waiz sitn dem we salaman did av fi se an nou sitn we biga dan salaman de rait yaso
482,MAT,12,JNT,wen wan wikid spirit kom outa sumadi it go chuu dezot a luk plies fi res bot no fain no we
483,MAT,12,JNT,den it se mi a ton bak go a di ous we mi lef wen it kech bak deso it fain se di ous emti di ous swiip kliin an evriting niit an taidi
484,MAT,12,JNT,den di wikid spirit go we go bring bak sevn muo spirit we wosa dan it an di uol a dem go iin de go liv so nou da sumadi de wosaraaf dan bifuo a siem so it ago go fi di wikid set a piipl dem fram da taim ya
485,MAT,12,JNT,wen jiizas did de de a chat tu di kroud a piipl dem im mada an breda dem kom tan op outsaid a aks fi chat tu im
486,MAT,12,JNT,so sumadi se tu jiizas se oi de yu mada an breda dem tan op outa duor dem waahn chat tu yu
487,MAT,12,JNT,jiizas ansa di man se a uu a mi mada an a uu a mi breda
488,MAT,12,JNT,im paint pan im falara dem an se si mi mada an mi breda dem ya
489,MAT,12,JNT,kaaz enibadi we du wa mi faada iina evn waahn dem fi du a dem a mi breda sista an mada
490,MAT,13,JNT,pan da siem die de afta jiizas lef di yaad im go a di lieksaid go sidong
491,MAT,13,JNT,wan big big kroud a piipl gyada op roun im im did afi go iina wan buot go sidong wail di iip a piipl dem tan op pan di lieksaid
492,MAT,13,JNT,jiizas tel dem uol iip a tuori we soun laik rigl im se wan faama did go fi plaant som siid
493,MAT,13,JNT,wen im did a skyata di siid dem som jrap wich paat piipl waak an di bod dem kom kom nyam dem
494,MAT,13,JNT,som jrap we bier rakstuon de dem neehn av moch dot fi gruo iina nou kaaz no uol iip a dot neehn de de di ruut kudn go dong diip diip so di plaant dem kom op faas faas
495,MAT,13,JNT,wen di son kom op it skaach op di plaant dem an chuu dem ruut neehn lang inof dem jrai op an ded
496,MAT,13,JNT,som ada siid jrap mongks makabush an wen dem pap op di makabush chuok dem
497,MAT,13,JNT,bot som a di siid dem jrap pan gud grong an kom bier fuud som bier wan onjrid taim muo dan wa di faama did plaant som siksti an som toti
498,MAT,13,JNT,enibadi we av iez fi ier beta lisn gud
499,MAT,13,JNT,den jiizas speshal falara dem kom se tu im se wa mek yu chat tu dem a yuuz tuori we soun laik rigl
500,MAT,13,JNT,jiizas se unu get di chaans fi nuo di siikrit sopm dem bout gad kindom bot no dem
501,MAT,13,JNT,kaaz enibadi we andastan di siikrit sopm dem bout gad kindom gad ago mek dem andastan muo bot enibadi we no andastan aal di likl we dem did andastan gad ago tek we dat fram dem
502,MAT,13,JNT,a dat mek mi yuuz tuori we soun laik rigl
503,MAT,13,JNT,so iivn duo dem kyan si dem naa si a ting
504,MAT,13,JNT,an iivn duo dem kyan ier dem naa ier notn an dem no andastan no iivn wan sitn niida
505,MAT,13,JNT,so wa gad did mek aizaiya se dem piipl ya mek it kom chuu aizaiya did se
506,MAT,13,JNT,unu wi lisn gud gud bot unu wi neva andastan
507,MAT,13,JNT,unu wi luk aad aad bot stil unu naa go siit
508,MAT,13,JNT,kaaz dem piipl ya aat get tof an dem kyaahn lorn notn
509,MAT,13,JNT,dem aadiez
510,MAT,13,JNT,an dem yai lak op tu
511,MAT,13,JNT,so dem kyaahn si notn wid dem yai
512,MAT,13,JNT,an dem kyaahn ier notn wid dem iez
513,MAT,13,JNT,an dem aat naa andastan notn niida
514,MAT,13,JNT,ar dem wuda ton tu mi an mi wuda siev dem
515,MAT,13,JNT,bot gad bles fuunu yai an iez dem kaa dem si an ier
516,MAT,13,JNT,kaaz mi a tel unu dis an a chuu mi de taak nof prafit an piipl we du rait did wel waahn fi si wa unu si an ier wa unu ier bot dem neehn si ar ier it
517,MAT,13,JNT,so lisn tu wa di tuori bout di faama a se
518,MAT,13,JNT,wen nobadi ier di mesij bout gad kindom an no andastan it di wikid wan kom siem taim kom tek we wa get plaant iina dem aat dis a di siid we did jrap wich paat piipl waak
519,MAT,13,JNT,di siid we jrap wich paat bier rakstuon de a di sumadi we ier di wod an glad fi it siem taim
520,MAT,13,JNT,bot siem laik di plaant uufa ruut no go dong diip iina di grong im no mek gad wod go diip iina im aat so im no laas no taim bot wen tof taim lik im sieka gad wod im gi op an ton bak siem taim siem laik ou di plaant jrai op an ded
521,MAT,13,JNT,di wan we jrap iina makabush a uu ier gad wod bot im staat fret bout laif an aal im kyan tingk bout a ou fi mek moni an get rich dem sitn de blak gad wod so it no du notn difrant iina dem laif
522,MAT,13,JNT,bot di siid we jrap pan gud grong nou da sumadi de ier gad wod an andastan it so laik di siid we plaant pan gud grong im bier wan onjrid siksti ar toti taim muo fruut dan wa di faama did plaant op
523,MAT,13,JNT,den jiizas mek dem ier wan neks tuori we soun laik rigl im se gad nyuu worl komiin laik sumadi we plaant op som gud siid pan im lan
524,MAT,13,JNT,bot wen evribadi a sliip wan a im enimi dem kom kom plaant op wiid mongks im wiit dem an go we
525,MAT,13,JNT,wen di plaant dem pap op an staat bier di wiid no shuo op tu
526,MAT,13,JNT,so di uona sorvant kom se tu im se sa yu neehn plaant gud siid iina yu fiil den a we dem de wiid kom fram
527,MAT,13,JNT,im se a wan enimi du dis man
528,MAT,13,JNT,so di sorvant ansa bak yu waahn wi go jraa out di wiid dem
529,MAT,13,JNT,bot im se nuo kaa yu mait de de a pap out wiid an go ruut op di wiit dem tu
530,MAT,13,JNT,mek di tuu a dem gruo til a taim fi gyada we plaant op wen da taim de kom mi wi tel di wokman dem fi gyada op di wiid an tai dem iina wan bonggl fi bon bot di wiit dem dem ago gyada dem op an put dem iina mi bochri
531,MAT,13,JNT,jiizas gi dem wan neda tuori we soun laik rigl gad kindom a laik wan lili siid we wan man tek an plaant iina im fiil
532,MAT,13,JNT,da siid de likla dan evri ada siid bot wen it gruo it gruo biga dan evri ada plaant we did iina di gyaadn it gruo an kom ton chrii so bod kom kom bil op nes iin de
533,MAT,13,JNT,im tel dem wan neda tuori we soun laik rigl gad kindom komiin laik yiis we wan uman tek miks iina uol iip a flowa se fifti poun an miks it til it swel op
534,MAT,13,JNT,jiizas tel di kroud a piipl dem aal a dem sitn ya an a yuuz tuori we soun laik rigl wen im a taak im no tel dem notn an no yuuz tuori we no soun laik rigl
535,MAT,13,JNT,da wie ya wa di prafit did se kom chuu
536,MAT,13,JNT,mi wi yuuz tuori we soun laik rigl wen mi de taak
537,MAT,13,JNT,an chat di sitn dem we aid op fram di taim wen di worl did a mek
538,MAT,13,JNT,den jiizas lef di kroud a piipl dem an go iina di ous im falara dem kom tu im a se tel wi wa di tuori bout di wiid iina di fiil miin
539,MAT,13,JNT,jiizas ansa se di wan we plaant di gud siid a di man we gad pik
540,MAT,13,JNT,di fiil a di worl an di gud siid dem a di piipl we bilang tu gad kindom di wiid dem dat a di piipl dem we bilang tu di wikid wan
541,MAT,13,JNT,an di wan we plaant op di wiid dem a di devl dat di taim we wi go pik dat a taak bout di laas die wen di worl don an di wan dem we gyada op we did plaant op a di ienjel dem
542,MAT,13,JNT,jos laik ou di wiid ago gyada op an get bon op a siem ting ago apm pan di laas die dem
543,MAT,13,JNT,di man we gad pik ago sen out im ienjel dem an dem ago tek outa im kindom evriting we mek piipl du rang an aal a di rangduwa dem
544,MAT,13,JNT,an dem ago dash dem dong a el we di faiya a bon at at deso piipl ago a baal out dem yai an a grain dem tiit di wie pien a lik dem
545,MAT,13,JNT,bot di piipl dem we du rait ago shain laik di son iina dem faada kindom ef unu av iez unu beta lisn gud
546,MAT,13,JNT,gad kindom komiin laik wan chrezha we did aid we iina wan fiil sumadi fain it an aid it agen dem so glad dem sel evriting we dem av an go bai di fiil
547,MAT,13,JNT,an den tu gad kindom a laik wan biznizman we aalwiez a luk fi gud porl
548,MAT,13,JNT,wen im fain wan we wot uol iip a moni im sel evriting we im uon an go bai it
549,MAT,13,JNT,gad kindom komiin laik dis tu wan net we fishaman chuo outa sii an da net de kech aal kaina fish
550,MAT,13,JNT,wen di net ful op dem aal it go lan an dem sidong an saat out di fish dem dem put di gud wan dem iina bokit an dash we di bad wan dem
551,MAT,13,JNT,a siem so it ago go pan di laas die ienjel ago tek out di wikid piipl fram di wan dem we liv rait
552,MAT,13,JNT,an dem ago dash dem dong a el we di faiya a bon at at deso piipl ago baal so til an dem ago grain dem tiit di wie ou pien a bait dem
553,MAT,13,JNT,unu andastan aal we mi a se
554,MAT,13,JNT,dem se ye
555,MAT,13,JNT,den im se tu dem se so aal a di laa tiicha dem we ton wan falara fi gad kindom dem komiin laik sumadi we uon wan ous an im tek outa im bochri uol sitn an nyuu sitn
556,MAT,13,JNT,nou wen jiizas don taak aal a dem tuori ya we soun laik rigl im muuv fram deso
557,MAT,13,JNT,wen im kech a nazaret we im kom fram im staat tiich di juu dem iina dem choch di piipl dem kudn biliiv dem iez dem se a ou da man ya so waiz a we im get di powa fi du dem mirikl de
558,MAT,13,JNT,wiet no di kyaapinta bwai dis no mieri im mada niem an im breda dem a no jiemz juozif saiman an juudas
559,MAT,13,JNT,an aal a im sista dem no liv rait yaso wid wi a we im get aal a dem sitn ya fram
560,MAT,13,JNT,an so dem did beks an neehn waahn diil wid jiizas non at aal
561,MAT,13,JNT,bot jiizas se tu dem se piipl eva rispek an big op prafit yu no onggl di piipl dem we im baan an gruo mongks an uu im liv wid no shuo im da rispek de
562,MAT,13,JNT,an so jiizas neva du no uol iip a mirikl deso kaa di piipl dem neehn biliiv iina im
563,MAT,14,JNT,da taim de erad we ruul uova gyalalii ier bout di sitn dem we jiizas did a du
564,MAT,14,JNT,an so im se tu im sorvant dem se a jan di baptis dis ya im ded an kom bak alaiv an sieka dis im av powa iina im fi wok mirikl
565,MAT,14,JNT,kaaz a erad did ares jan chien im op an dash im iina prizn sieka eruodiyas we did marid wan taim tu im breda filip
566,MAT,14,JNT,jan did tel erad uova an uova se it no rait fi yu marid eruodiyas yu a brok di laa
567,MAT,14,JNT,iivn duo erad did waahn kil jan im did fried a di piipl dem kaa dem did tek jan fi wan prafit
568,MAT,14,JNT,bot a erad bortdie paati eruodiyas daata did daans fi erad an im ges dem an dat did mek im api
569,MAT,14,JNT,im did so api im mek wan pramis an swier se im wi gi ar eniting shi waahn
570,MAT,14,JNT,ar mada push ar fi se gi mi jan di baptis ed pan wan pliet
571,MAT,14,JNT,di king did sari wen im ier dat bot kaa im did mek big pramis infronta im ges dem im tel dem fi gi ar wa shi aks fa
572,MAT,14,JNT,so im sen an mek dem kot aaf jan ed iina di prizn
573,MAT,14,JNT,dem bring im ed pan wan pliet gi di likl gyal an shi tek it gi ar mada
574,MAT,14,JNT,den jan falara dem kom tek di badi an go beri it an den go tel jiizas
575,MAT,14,JNT,nou wen jiizas ier dis im tek wan buot an go we anda di kwaiyat im go wich paat nobadi neehn de bot wen di piipl dem fain dat out dem lef fi dem toun an waak go wich paat im de
576,MAT,14,JNT,wen jiizas kom outa di buot im si di iip a piipl dem an did fiil sari fi dem an im mek aal a uu did sik fi dem get bak beta
577,MAT,14,JNT,wen it did a kech iivnin im speshal falara dem go tu im an se nobadi no liv yaso an it a get liet nou sen we di piipl dem so dem kyan go iina di toun dem we nier yaso an bai sitn fi nyam
578,MAT,14,JNT,bot jiizas ansa dem se dem no niid fi go no we unu gi dem sitn fi nyam
579,MAT,14,JNT,dem se tu im se a onggl faiv bred an tuu fish wi av yaso yu no
580,MAT,14,JNT,bring dem kom gi mi jiizas se tu dem
581,MAT,14,JNT,den im tel di piipl dem fi go sidong pan di graas im tek di faiv bred an tuu fish an im luk op iina di skai gi tangks an brok op di bred dem im gi im falara dem an dem tek it gi di piipl dem
582,MAT,14,JNT,evribadi nyam til dem beli ful an jiizas falara dem tek op wa lef uova an ful op twelv baaskit
583,MAT,14,JNT,bout faiv touzn man did nyam fuud an wi naa kount uman an pikni
584,MAT,14,JNT,siem taim jiizas mek im speshal falara dem go iina di buot an go baka di neda said til im kom im tan bak an sen we di piipl dem
585,MAT,14,JNT,afta im don sen we di kroud im go op a di mountn go prie im wan iivnin kom dong an a im wan did de de
586,MAT,14,JNT,az fi di buot bai nou dat did de wie out iina di sii faar fram lan an di wiev did a batabata it kaa di briiz did a bluo gens dem
587,MAT,14,JNT,wen die did suun lait jiizas kom tu dem a waak pan di waata
588,MAT,14,JNT,wen im falara dem si im a waak pan waata dem aat kech a dem mout an dem se a dopi dem staat baal out di wie dem fried
589,MAT,14,JNT,bot siem taim jiizas se tu dem se unu tek aat a mi man no bada fried
590,MAT,14,JNT,piita ansa bak laad ef a riili yu tel mi fi waak pan di waata kom tu yu
591,MAT,14,JNT,so jiizas se kom
592,MAT,14,JNT,piita kom outa di buot waak pan di waata an a go tu jiizas
593,MAT,14,JNT,bot wen im si ou chrang di briiz did a bluo im kech im fried an staat singk piita shout out woi siev mi laad siev mi
594,MAT,14,JNT,siem taim jiizas chrech out im an an kech piita im se tu im se ai wat a likl bit a chos yu put iina mi wa mek yu staat wanda iihn
595,MAT,14,JNT,wen dem go iina di buot di briiz did tap bluo
596,MAT,14,JNT,den di wan dem we did de iina di buot go dong pan dem nii an priez jiizas a se fi riil yu a gad pikni
597,MAT,14,JNT,afta jiizas an im speshal falara dem kraas di liek dem tap a wan plies niem genesaret
598,MAT,14,JNT,di piipl dem fain out se a jiizas did de mongks dem an dem sen wod tu evribadi we liv nier we dem did liv an dem bring aal a uu sik fi dem kom
599,MAT,14,JNT,dem beg im fi jos mek dem toch di en a im kluoz an evribadi we du dat get beta
600,MAT,15,JNT,den som farisii an som laa tiicha kom tu jiizas fram jeruusilem dem kom kom aks im se
601,MAT,15,JNT,wa mek yu falara dem no ier wa wi faada faada dem tiich wi fi du kaaz dem no wash dem an bifuo dem nyam
602,MAT,15,JNT,jiizas se tu dem se an wa mek unu a lisn so aad tu wa unu faada faada dem se so til unu no du wa gad se unu fi du
603,MAT,15,JNT,kaaz gad se
604,MAT,15,JNT,rispek unu faada an unu mada an enibadi we kos out an disrispek dem faada an mada kil dem
605,MAT,15,JNT,bot ier wa unu se no ef sumadi tel im faada an mada se di elp we mi wuda gi unu mi don gi gad aredi
606,MAT,15,JNT,da sumadi de no niid fi du notn agen fi shuo dem mada an faada no rispek a dat unu se unu no si se jos fi fala wa fuunu faada faada dem tiich unu no pie gad wod no main an unu mek gad laa komiin laik se it no miin notn
607,MAT,15,JNT,unu oul ipokrit unu di prafit aizaiya did rait wen im se
608,MAT,15,JNT,aal dem set a piipl ya du a tek dem mout big mi op
609,MAT,15,JNT,bot iina dem aat dem no waahn av notn fi du wid mi
610,MAT,15,JNT,an it no mek sens dem worship mi
611,MAT,15,JNT,wen dem a tiich manmek ruul laik se dat a fi mi ruul
612,MAT,15,JNT,den jiizas kaal di piipl dem wich paat im de an se ier wa mi a se an andastan dis
613,MAT,15,JNT,wen sumadi doti a no sieka wa dem put iina dem mout a wa kom outa dem mout mek dem doti
614,MAT,15,JNT,den im falara dem kom kom se tu im se yu nuo se di farisii dem did fiil a wie wen dem ier wa yu se dem tek it tu aat an beks
615,MAT,15,JNT,ier jiizas no evri plaant we mi faada iina evn neva plaant ago ruut op
616,MAT,15,JNT,lou dem mek dem gwaan dem a blain piipl we a liid blain piipl ef blain a liid blain di tuu a dem no boun fi jrap iina uol
617,MAT,15,JNT,so piita se di tuori we yu weehn tel di farisii piipl dem a wa yu did miin
618,MAT,15,JNT,jiizas se yu miin se unu stil no get wa mi a se
619,MAT,15,JNT,unu no si se evriting we unu put iina unu mout go iina unu beli fos den kom outa unu badi go iina di tailit
620,MAT,15,JNT,bot di sitn dem we kom outa unu mout a outa unu aat dem kom fram an a dem sitn de wi mek piipl doti an no kliin iina gad yai
621,MAT,15,JNT,kaaz a outa di aat aal kaina wikidnis we piipl tingk op kom fram wen sumadi go kil go sliip wid sumadi we dem no marid tu ar gwaan wid aal kaina ada seks sin wen piipl tiif tel lai ar tek dem mout tier dong ada piipl a di aat dem sitn de kom fram
622,MAT,15,JNT,a dem sitn de mek piipl doti wen unu nyam an no wash unu an an no dat kaaz piipl fi no kliin iina gad yai
623,MAT,15,JNT,afta jiizas lef deso im go iina di taiya an saidan ieriya
624,MAT,15,JNT,outa di bluu wan kienanait uman we did liv iina da ieriya de kom kom a baal out laad dievid pikni tek piti pan mi du mi daata ful op a diiman bad bad sa
625,MAT,15,JNT,jiizas neva se a wod den im falara dem kom beg im se ron ar we no kaa shi jos a fala baka wi an a mek wan bag a naiz
626,MAT,15,JNT,jiizas se gad onggl sen mi tu di shiip dem fram izrel we laas
627,MAT,15,JNT,bot di uman kom niil dong infronta jiizas an se laad elp mi du
628,MAT,15,JNT,jiizas se it no rait fi tek di pikni dem fuud gi daag
629,MAT,15,JNT,laad dat a chuu shi ansa bak bot iivn di daag dem get di kromz we jrap aafa dem maasta tiebl
630,MAT,15,JNT,wen jiizas ier dat im se bwai uman yu riili riili chos iina mi wateva yu waahn fi apm gad ago mek it apm siem taim ar daata get beta
631,MAT,15,JNT,wen jiizas lef fram deso im go a gyalalii siisaid den im klaim op wan mountn an go sidong
632,MAT,15,JNT,wan big big kroud a piipl kom tu im dem bring piipl we kyaahn waak we blain kripl dom an we sik iina aal saat a ada wie dem put dem dong a jiizas fut an im mek di wol a dem get beta
633,MAT,15,JNT,evribadi did fraitn fi si dom piipl a taak uu kripl get beta uu kudn waak a waak an blain piipl a si an dem priez izrel gad
634,MAT,15,JNT,den jiizas kaal im falara dem tugeda an se mi fiil sari fi dem piipl ya kaaz a uol a chrii die nou dem de ya wid mi an dem naa notn fi nyam mi no waahn sen dem we onggri neks ting dem go jrap dong a ruod
635,MAT,15,JNT,so im falara dem se a wich paat wi kyan get inof fuud iina dis ya dezot plies fi fiid so moch piipl
636,MAT,15,JNT,so jiizas se tu dem umoch bred unu av
637,MAT,15,JNT,dem se sevn an wan an tuu lili fish
638,MAT,15,JNT,afta jiizas tel di piipl dem fi sidong pan di grong
639,MAT,15,JNT,im tek di sevn bred an di fish dem gi tangks brok dem op an staat gi im falara dem an dem gi di piipl dem
640,MAT,15,JNT,evribadi nyam til dem beli ful an wen dem pik op wa did lef bak it ful sevn baaskit
641,MAT,15,JNT,ef yu no kount uman an pikni a bout fuo touzn man did nyam fuud
642,MAT,15,JNT,afta jiizas sen we di piipl dem im go iina wan buot an kraas go magadan
643,MAT,16,JNT,nou wen di farisii an sadyusii piipl dem kom kom tes jiizas dem aks im fi wan sain fi pruuv se a gad sen im kom
644,MAT,16,JNT,so im se wen iivnin kom ef di skai red unu se di weda ago gud tumaro kaa di skai red
645,MAT,16,JNT,bot ef it red an daak op iina di maanin unu se rien ago faal tide kaa di plies daak op so unu nuo fi luk pan di skai an tel ou di weda ago tan bot unu kyaahn andastan di sain dem we a shuo aal we a gwaan nou
646,MAT,16,JNT,di piipl dem iina da taim ya a wan wikid set a piipl dem aks fi wan sain we wuda pruuv se a gad sen mi dem naa get non di onggl sain dem ago get a sopm laik we did apm wid juona den jiizas lef dem an go we
647,MAT,16,JNT,wen jiizas falara dem go kraas di neda said dem did figet fi kyari bred
648,MAT,16,JNT,wach out jiizas se tu dem gyaad unuself gens di farisii an sadyusii piipl dem yiis
649,MAT,16,JNT,so dem staat taak bout dis mongks dem wan aneda yu nuo se a kaa wi no bring no bred
650,MAT,16,JNT,jiizas did don nuo wa dem a se so im se tu dem bwai wat a likl bit a chos unu put iina mi mek unu a taak mongks unu wan aneda bout ou unu naa no bred iihn
651,MAT,16,JNT,unu stil no andastan unu no memba di faiv bred we fiid di faiv touzn piipl dem an umoch baaskit a nyamanlef unu tek op iihn
652,MAT,16,JNT,wa bout di sevn bred we fiid di fuo touzn piipl dem an umoch baaskit unu tek op wid lefuova fuud
653,MAT,16,JNT,so ou kom unu kudn si se a no fuud mi did a taak tu unu bout bot a tel mi a tel unu fi wach out fi di farisii an sadyusii piipl dem yiis
654,MAT,16,JNT,a da taim de jiizas falara dem kech se im neehn a taak tu dem bout yiis fi mek bred bot im did a taak gens di sitn dem we di farisii an sadyusii piipl dem tiich
655,MAT,16,JNT,wen jiizas kech a di sesuriiya filipai ieriya im aks im falara dem se a uu di piipl dem se di man we gad pik bi
656,MAT,16,JNT,dem ansa bak som se jan di baptis ada piipl se ilaija den yu av som we se jerimaiya ar wan a di prafit dem
657,MAT,16,JNT,so im se tu dem se bot wa bout unu uu unu tingk mi bi
658,MAT,16,JNT,saiman piita se yu a di krais di gad we alaiv bwai pikni
659,MAT,16,JNT,so den jiizas se tu im se saiman juona bwai pikni yu bles kaa a no naamal piipl mek yu nuo dat bot a fi mi faada we iina evn tel yu dat
660,MAT,16,JNT,an ier wa mi a se no yu a piita wan rak an a pan dis ya rak mi ago bil fi mi choch an no powa dong a el naa go kyan mash dat op
661,MAT,16,JNT,mi ago gi yu di kii fi gad kindom eniting we yu se no fi gwaan pan ort a dat gad wuda se aredi an eniting we yu se ye dat kyan gwaan gad wuda lou dat fi gwaan aredi
662,MAT,16,JNT,den jiizas waan im falara dem no fi tel nobadi se a im a di wan we gad sen fi siev piipl se a im a di krais
663,MAT,16,JNT,fram da taim de jiizas staat mek im falara dem nuo se im afi go a jeruusilem an di elda ed priis an laa tiicha dem ago mek im sofa uol iip a sitn dem ago kil im bot chrii die afta dat im ago kom bak alaiv
664,MAT,16,JNT,so piita tek im wan said an staat ries im op fi se sitn laka dat laad mi prie se gad neva mek sitn laka dat apm dis mosn apm tu yu
665,MAT,16,JNT,bot jiizas ton tu piita an se gu we fram mi sietan yu dis a blak op mi wie so kaa yu naa tingk bout di sitn dem we gad waahn a onggl wa piipl waahn de pan yu main
666,MAT,16,JNT,den jiizas se tu aal a im falara dem se ef sumadi waahn fi ton wan a mi falara dem dem afi figet bout wa dem waahn tek op dem kraas an fala mi
667,MAT,16,JNT,sumadi we waahn siev dem laif ago luuz it bot enibadi we luuz dem laif sieka mi dem ago get fi fain dem laif
668,MAT,16,JNT,kaaz wa gud it ago du sumadi ef dem get di uol worl bot dem luuz dem laif an wa sumadi kyan gi fi get bak dem laif
669,MAT,16,JNT,kaaz di man we gad pik ago kom wid im ienjel dem an im ago av powa we kom fram im faada im ago gi evribadi wa dem fi get bies pan di sitn dem we dem du
670,MAT,16,JNT,mi a tel unu dis an a chuu mi a taak som a unu we tan op yaso naa go ded bifuo unu si di man we gad pik a kom ruul az king
671,MAT,17,JNT,siks die lieta jiizas tek piita jiemz an jiemz breda jan an kyari dem go op a wan ai mountn im an dem wan
672,MAT,17,JNT,aal av a sodn jiizas staat fi chienj rait infronta dem im fies staat shain laik di son an im kluoz ton wait wait laik lait
673,MAT,17,JNT,aal av a sodn muoziz an ilaija shuo op infronta dem tu an a chat wid jiizas
674,MAT,17,JNT,so piita se tu jiizas se laad a gud ting se wi de ya man ef yu waahn mi wi mek chrii shed wan fi yu wan fi muoziz an wan fi ilaija
675,MAT,17,JNT,luk ya no siem taim piita a chat wan brait kloud kom dong kom kova dem op an wan vais iina di kloud se dis a fi mi bwai pikni mi lov im an im mek mi api unu fi lisn we im se
676,MAT,17,JNT,wen di falara dem ier di vais dem kech dem fried dash demself a grong an ton dong dem fies
677,MAT,17,JNT,bot jiizas kom kom toch dem im se git op no fried
678,MAT,17,JNT,wen dem luk op dem no si nobadi jos jiizas wan
679,MAT,17,JNT,wen dem a kom dong di mountn jiizas waan dem aaf se no tel nobadi bout wa unu si til di man we gad pik ded an kom bak alaiv
680,MAT,17,JNT,im falara dem aks im se so wa mek di laa tiicha dem se ilaija afi kom fos
681,MAT,17,JNT,so jiizas ansa dem se ilaija kom fos fi chuu an ago get evriting redi
682,MAT,17,JNT,mi tel yu dis ya ilaija kom aredi bot dem neehn kech se a ilaija dat an dem did du im wateva dem did waahn fi dwiim a siem so dem ago mek di man we gad pik sofa
683,MAT,17,JNT,a so im falara dem kech se a jan di baptis im did a tel dem bout
684,MAT,17,JNT,wen dem kom dong wich paat di kroud de wan man kom kom niil dong infronta jiizas
685,MAT,17,JNT,im se laad tek piti pan mi bwai an mek im get beta du somtaim a laik se im a get mad im kech fits an it du im bad bad sa an no wan an tuu taim im jrap dong iina faiya an iina waata
686,MAT,17,JNT,mi bring im kom tu yu speshal falara dem bot dem kudn mek im get beta
687,MAT,17,JNT,jiizas se unu piipl we liv iina da taim ya unu no biliiv an unu no du we unu fi du umoch langga mi afi tan ya wid unu umoch langga mi afi put op wid unu kyari di bwai kom tu mi
688,MAT,17,JNT,jiizas ron out di diiman an it kom outa di bwai di pikni get beta fram da taim de
689,MAT,17,JNT,den im falara dem kom tu im wan said an se wa mek wi kudn ron out di diiman
690,MAT,17,JNT,so im se tu dem se kaaz unu neehn riili biliiv se gad wuda dwiit ier wa mi a se an a chuu mi a taak ef unu biliiv iivn fi likl bit likl laik di liklis siid dem unu wi se tu da moutn ya muuv fram yaso go deso an it muuv notn naa de bout we unu naa go kyan du
691,MAT,17,JNT,wen dem kom tugeda a gyalalii jiizas se tu dem se dem ago tek di man we gad pik sel im out an gi im tu piipl we iet im
692,MAT,17,JNT,dem ago kil im bot chrii die afta dat im ago kom bak alaiv an im falara dem aat staat at dem wen dem ier dis
693,MAT,17,JNT,afta jiizas an im falara dem riich kyaporniyom di man dem we kalek di taks fi gad ous kom tu piita an se di taks we piipl pie fi tek kier a gad ous yu tiicha pie it no chuu
694,MAT,17,JNT,so piita se ye man
695,MAT,17,JNT,wen piita kom iina di ous bifuo im kuda se notn jiizas se tu im se wa yu tingk saiman di king dem fi da ort ya a uu dem kalek tuol ar taks fram dem uona piipl ar farina
696,MAT,17,JNT,fram farina piita ansa bak
697,MAT,17,JNT,so dem uona piipl naafi pie taks den jiizas se
698,MAT,17,JNT,bot kaa wi no waahn nobadi beks go dong a di sii an chuo out yu lain fi kech fish an di fos fish yu kech wen yu uopm op im mout yu ago fain wan silva kain gi dem dat fi fi mi an fi yu taks fi gad ous
699,MAT,18,JNT,roun da taim de jiizas speshal falara dem kom tu im an aks im se a uu av di tapatap pozishan iina gad kindom
700,MAT,18,JNT,jiizas kaal wan pikni an mek im tan op mongks dem
701,MAT,18,JNT,den im se tu dem se mi tel unu dis ya an a chuu mi de taak ef unu no chienj ou unu tan an staat ombl unuself laik pikni non a unu naa go put unu fut iina gad kindom
702,MAT,18,JNT,bot ef unu ombl unuself laik da lili pikni ya den a unu ago bi tapatap iina gad kindom
703,MAT,18,JNT,an enibadi we welkom pikni laik da wan ya kaa di pikni chos iina mi dem welkom mi tu
704,MAT,18,JNT,bot enibadi we mek wan a dem likl pikni ya we biliiv iina mi sin dem wuda betaraaf ef wan big big rakstuon did tai roun dem nek an dem go joun dong a di batam a di sii
705,MAT,18,JNT,chobl fi da worl ya sieka aal a di sitn dem we de ya fi mek piipl du rang tingz afi kom fi mek piipl sin yu no bot yu si di piipl dem we mek ada piipl du rang chobl fi dem
706,MAT,18,JNT,ef unu an an fut mek unu sin chap dem aaf an dash dem we kaaz it beta fi unu kripl ar kyaahn waak an liv fi eva wid gad dan fuunu av tuu an ar tuu fut an get dash dong a el we di faiya no tap bliez
707,MAT,18,JNT,an ef unu yai mek unu sin tier it out an dash it we aftaraal unu betaraaf a liv fi eva wid unu wan yai dan fi av tuu an get dash dong a el iina di faiya
708,MAT,18,JNT,mek shuor se unu no luk dong pan non a dem likl pikni ya kaaz mi tel unu dis dem av dem uona ienjel an fi dem ienjel we iina evn a si mi faada fies aal di taim
709,MAT,18,JNT,wa unu tingk supuoz sumadi uon wan onjrid shiip an wan a dem laas im naa go lef di naintinain pan di mountn tap an go luk fi di wan we laas
710,MAT,18,JNT,an ef im fain di shiip mi a tel unu dis im api bout di naintinain we neehn chrie bot im wuda muo api bout da wan de we im fain bak
711,MAT,18,JNT,a siem so unu faada we iina evn no waahn dem likl wan ya fi go chrie
712,MAT,18,JNT,nou ef wan a unu breda ar sista du unu notn go wan said an mek dem nuo wa dem du rang ef dem lisn den tingz gaan bak gud agen wid unu an dem
713,MAT,18,JNT,bot ef dem naa pie unu no main den unu fi kyari wan ar tuu ada piipl go bak wid unu da wie de nou
714,MAT,18,JNT,tuu ar chrii piipl wi de de fi si we gwaan an fi pruuv wa unu se
715,MAT,18,JNT,ef di breda ar sista no waahn lisn di piipl dem we unu kyari go tel di choch an ef dem no pie dong tu di choch main den diil wid dem laik ou unu wuda diil wid sumadi we no siev ar wan taks kalekta
716,MAT,18,JNT,mi a tel unu dis an a chuu mi a taak eniting we unu se no fi gwaan yaso pan ort gad wuda don se it no fi gwaan niida an eniting we unu se ye dat kyan gwaan gad ago don lou dat fi gwaan aredi
717,MAT,18,JNT,mi a tel unu dis tu an a chuu mi a taak ef tuu a unu we de yaso pan ort kom tugeda an se unu a aks gad fi sitn mi faada we iina evn ago dwiit fuunu
718,MAT,18,JNT,kaaz eniwe tuu ar chrii a mi falara dem gyada fi prie mi de rait de wid dem
719,MAT,18,JNT,den piita kom se tu im se laad a umoch taim mi fi paadn mi breda ar sista we du mi sopm aal a sevn taim
720,MAT,18,JNT,jiizas se tu im se no iivn sevn taim mi a go tel yu bot uol a sevnti sevn taim
721,MAT,18,JNT,mi a tel unu dat kaaz a dis gad kindom komiin laik it komiin laik wan king we did waahn chek aaf umoch aal a im sorvant dem did uo im
722,MAT,18,JNT,wen di king de de a chek aaf dem bring wan man kom we uo im umoch umoch miliyan
723,MAT,18,JNT,nou kaa di sorvant kudn pie it bak di king aada dem fi sel im an sel im waif an pikni tu plos aal we im uon so im kuda get bak im moni
724,MAT,18,JNT,di sorvant jrap pan im nii infronta di king an beg im du tek taim wid mi sa gi mi som taim an mi wi pie bak evriting
725,MAT,18,JNT,di king fiil sari fi im an mek im gwaan an aal we im did uo di king se im naafi pie bak notn agen
726,MAT,18,JNT,afta im go we nou da sed sorvant de si wan neks sorvant we uo im wan lili bit a moni wen yu tingk bout umoch im did uo di king di sorvant grab di neda wan chuot an staat chuok out im die lait im se gi mi di moni we yu uo mi
727,MAT,18,JNT,di neda wan we a wan sorvant jos laik im jrap pan im nii an beg im du tek taim wid mi gi mi som taim an mi wi pie bak aal a we mi uo yu
728,MAT,18,JNT,bot im neehn tek dat im se nuo an go we go fling di neda sorvant iina prizn til im pie im bak evriting
729,MAT,18,JNT,wen ada sorvant laik im si wa apm dem beks bad bad an go we go tel di king evriting
730,MAT,18,JNT,so di king kaal di fos sorvant an se tu im se yu wikid sorvant yu mi paadn yu umoch umoch miliyan kaa yu beg mi
731,MAT,18,JNT,yu miin se yu kudn tek piti pan sumadi we a sorvant jos laka yu di siem wie ou mi tek piti pan yu
732,MAT,18,JNT,an di king get beks an gi im tu di prizn gyaad dem fi dem taament im til im pie bak evri red sent we im did uo di king
733,MAT,18,JNT,a siem so mi faada iina evn wi du unu ef unu uol op unu breda ar sista dem iina unu aat an no paadn dem
734,MAT,19,JNT,nou wen jiizas did don se we im a se im lef gyalalii go paas riva jaadn an go iina di judiya ieriya
735,MAT,19,JNT,wan bag a piipl fala im an im get dem beta rait deso
736,MAT,19,JNT,den som farisii piipl kom fi kom tes jiizas so dem kom kom aks im se wan man kyan go brok op wid im waif fi eni an eniting muoziz laa lou dat
737,MAT,19,JNT,jiizas ansa se unu no riid se fram gad mek di worl
738,MAT,19,JNT,im mek man an uman
739,MAT,19,JNT,an im se
740,MAT,19,JNT,sieka dis wan man ago lef im faada an mada an jain op wid im waif an di tuu a dem wi ton wan sumadi
741,MAT,19,JNT,
742,MAT,19,JNT,so dem a no tuu agen dem ton wan so wa gad jain op nobadi no fi plit op
743,MAT,19,JNT,den dem se tu jiizas se so wa mek muoziz laa se wi kyan gi wi waif
744,MAT,19,JNT,wan piepa we shuo se wi no marid no muo
745,MAT,19,JNT,an ron ar outa wi ous
746,MAT,19,JNT,jiizas se tu dem se muoziz lou unu fi lef unu waif kaa unu aat did tof bot wen gad did fos mek man an uman a no so tingz did set op
747,MAT,19,JNT,nou ier we mi a se enibadi we brok op wid dem waif an go marid sumadi els an a no se dem waif did sliip wid nobadi els a gi dem a gi ar bon an a brok dem brok di laa
748,MAT,19,JNT,jiizas speshal falara dem se tu im se bwai ef a so it go bitwiin wan man an im waif den it beta fi piipl no marid den
749,MAT,19,JNT,so jiizas ansa bak a no evribadi kyan tek wa mi jos se yu no dat a no fi evribadi a fi onggl uu it go fa
750,MAT,19,JNT,kaaz yu av man we kyaahn marid fi difrant difrant riizn som man no get marid kaaz fram dem baan dem kyaahn av seks a jos so gad mek dem dem kyaahn du notn so dem no marid som man kyaahn av seks kaaz piipl kot aaf dem tingz dem kyaahn du notn so dem no get marid niida an som man dem no bada get marid so dat dem kyan spen muo taim a du gad wok uu kyan tek dis fi tek it
751,MAT,19,JNT,den piipl kyari di likl pikni dem kom a jiizas fi im put im an pan dem an prie fi dem bot jiizas speshal falara dem staat tel aaf di piipl dem we bring di pikni dem kom an staat ron dem
752,MAT,19,JNT,bot jiizas se lou di likl pikni dem mek dem kom tu mi no chrai tap dem kaaz gad kindom a fi piipl we komiin laik dem likl pikni ya
753,MAT,19,JNT,an im put im an pan dem an den go bout im bizniz
754,MAT,19,JNT,wan man kom tu jiizas kom aks im se a wa kaina gud sitn mi fi du so mi kyan liv fi eva
755,MAT,19,JNT,so jiizas se tu im se a wa mek yu kom a aks mi bout wa gud a onggl wan sumadi de bout we gud yu no bot ef yu waahn fi liv fi eva kip di laa dem we gad did gi muoziz
756,MAT,19,JNT,wich wan a dem im aks jiizas
757,MAT,19,JNT,so jiizas ansa bak
758,MAT,19,JNT,no kil no sliip wid nobadi we yu no marid tu no tiif no tel lai pan piipl
759,MAT,19,JNT,rispek yu faada an mada an lov yu nieba siem laik ou yu lov yuself
760,MAT,19,JNT,so di yong man se tu im se mi a fala dem de wid aal a mi aat so a wa muo mi niid
761,MAT,19,JNT,so jiizas se ef yu waahn bi evriting we gad waahn yu fi bi gwaan go sel evriting we yu av an gi di moni tu di puo piipl dem an yu wi rich iina evn wen yu du dat kom fala mi
762,MAT,19,JNT,bot wen di yong man ier dis ya im aat jrap an im go we sad kaa im did wel rich
763,MAT,19,JNT,den jiizas se tu im speshal falara dem se mi tel unu dis an a chuu mi a taak it ago wel aad fi rich piipl go iina gad kindom
764,MAT,19,JNT,ier dis tu no it iiziya fi wan kyamil go chuu wan niigl yai dan fi sumadi we rich go iina gad kindom
765,MAT,19,JNT,jiizas falara dem did wel shak wen dem ier dis dem se den a uu kyan get siev
766,MAT,19,JNT,so jiizas luk pan dem an se wa piipl kyaahn du gad kyan du kaaz notn no de we gad kyaahn du
767,MAT,19,JNT,den piita se tu im se si ya wi lef evriting we wi av fi fala yu so wa wi ago get
768,MAT,19,JNT,so jiizas se tu dem se ier mi no an a chuu mi a taak wen gad mek evriting nyuu agen an di man we gad pik sidong pan im tapatap chuon aal a unu we fala mi ago sidong pan unu uona chuon tu unu ago sidong pan twelv chuon a joj izrel twelv chraib dem
769,MAT,19,JNT,an enibadi we lef dem yaad dem breda sista faada mada pikni ar dem lan sieka mi dem wi get bak onjrid taim muo dan wa dem did av plos dem ago get fi liv fi eva tu
770,MAT,19,JNT,bot nof a uu de a front nou ago de a bak an uu de a bak ago de a front
771,MAT,20,JNT,gad kindom komiin laik wan man we uon wan faam im go we orli iina di maanin go tek aan som wokman fi im griep faam
772,MAT,20,JNT,im an dem wok out se im wi pie dem wan naamal die wok pie an den im sen dem go pan im griep faam fi staat di wok
773,MAT,20,JNT,bout nain aklak iina di maanin im go we agen an si som muo man a tan op iina di maakit naa du notn
774,MAT,20,JNT,so im go tu dem an se unu gwaan dong a di griep faam tu an mi wi pie unu wateva unu fi get
775,MAT,20,JNT,so dem go
776,MAT,20,JNT,im go bak out bout migl die an chrii aklak tu an im du di sed ting
777,MAT,20,JNT,an bout faiv aklak im go out agen an fain som muo man jos a tan op bout di plies naa du a ting so im aks dem se wa mek unu tan op yaso uol die naa du notn
778,MAT,20,JNT,dem ansa bak kaaz nobadi naa gi wi no wok sa
779,MAT,20,JNT,so im se tu dem se unu gwaan go wok pan mi griep faam tu
780,MAT,20,JNT,wen iivnin kom dong nou di faam uona se tu im manija se kaal di wokman dem an pie dem staat wid di laas set a man dem we mi tek aan an pie aal a dem dong tu di fos set
781,MAT,20,JNT,wen di wan dem we staat wok bout faiv aklak kom fi fi dem pie aal a dem get wan uol a die pie
782,MAT,20,JNT,wen di wan dem we di faam uona did tek aan fos kom nou fi get fi dem pie dem tingk se dem wuda get muo moni bot evri wan a dem get di naamal die pie tu
783,MAT,20,JNT,so wen dem get dem pie dem staat grombl grombl bout wa di faam uona did du
784,MAT,20,JNT,ier dem no dem wokman we kom iin laas a onggl wan owa dem wok fa an yu pie dem siem laik wi afta wi du muos a di wok an bon op iina son uol die
785,MAT,20,JNT,di faam uona ansa wan a dem fren afta mi no tiif unu notn wi neehn kom tugeda an se a di naamal die pie mi fi gi unu iihn
786,MAT,20,JNT,so tek wa unu fi get an gwaan bout unu bizniz a mi waahn gi di man we mi tek aan laas di siem moni we mi gi unu
787,MAT,20,JNT,mi kyaahn du we mi waahn du wid fi mi uona moni iihn ar a red yai unu red yai kaa mi kain
788,MAT,20,JNT,so di wan we no luk so impuotant we de a bak gad ago push dem op a front an di wan dem we luk laik se a dem impuotant we de op a front a dem ago get push a bak
789,MAT,20,JNT,wen jiizas did a go op a jeruusilem pan di wie im tek im twelv speshal falara dem wan said an se tu dem se
790,MAT,20,JNT,luk ya no wi a go op a jeruusilem an dem ago tek di man we gad pik an ton im uova tu di ed priis an di laa tiicha dem dem ago joj im an se im gilti an fi ded
791,MAT,20,JNT,dem ago giim tu di piipl dem we a no juu fi dem laaf aafa im an tek im mek preke biit im wikid wikid an afta dat dem ago kil im pan di kraas bot chrii die afta dem kil im im ago kom bak alaiv
792,MAT,20,JNT,den zebidii bwai pikni dem mada kom tu jiizas wid ar bwai dem shi niil dong a grong an aks im fi du sitn fi ar
793,MAT,20,JNT,so im se tu ar se wa yu waahn
794,MAT,20,JNT,shi ansa bak mi waahn yu fi lou mi tuu bwai dem fi sidong iina yu kindom wan a yu raitansaid an di neks wan a yu lefansaid
795,MAT,20,JNT,so jiizas se tu ar se yu no nuo wa yu a aks mi se unu kyan jringk wa mi bout fi jringk a sofa mi ago sofa yu no
796,MAT,20,JNT,di bwai dem se ye wi kyan du dat
797,MAT,20,JNT,so jiizas se tu dem se unu wi sofa ye mmhm unu wi jringk mi kop bot fi sidong a mi raitansaid an mi lefansaid a no mi wok out da wan de kaaz dem pozishan de don put op aredi fi di wan dem we mi faada se fi get dem
798,MAT,20,JNT,nou wen di ada ten falara dem ier dis dem did beks wid di tuu breda dem
799,MAT,20,JNT,bot jiizas kaal dem an se unu nuo se di piipl dem we a no juu fi dem ruula dem lov kanchuol dem an lov shuo se a dem av powa an aal dem ed ruula dem lov baas baas op di piipl dem tu
800,MAT,20,JNT,a no so it fi go mongks unu insteda dat ef nobadi waahn av tap pozishan mongks unu dem afi sorv unu
801,MAT,20,JNT,an nobadi we de mongks unu an waahn big op a front dem afi ton unu sorvant
802,MAT,20,JNT,a so it fi go jos laik ou di man we gad pik neehn kom ya fi nobadi sorv im a kom im kom ya fi sorv piipl an fi gi op im laif so piipl kyan get frii fram dem sin
803,MAT,20,JNT,wen jiizas did a lef jeriko wan bag a piipl fala baka im
804,MAT,20,JNT,tuu blain man did sidong a di ruodsaid a beg wen dem ier se a jiizas a paas chuu dem shout out laad dievid pikni tek piti pan wi du
805,MAT,20,JNT,di piipl dem tel dem fi shet dem mout an tap dem naiz bot a da taim de dem staat shout out laad dievid pikni tek piti pan wi du
806,MAT,20,JNT,jiizas tap im kaal dem an se wa unu waahn mi fi du fuunu
807,MAT,20,JNT,dem se tu im se laad uopm op wi yai dem du
808,MAT,20,JNT,jiizas fiil sari fi dem an toch dem yai braps dem yai get beta an dem kuda si an di man dem fala jiizas
809,MAT,21,JNT,nou wen dem riich nier jeruusilem an kom a betpiej rait a mount aliv deso jiizas sen tuu a im falara dem
810,MAT,21,JNT,im se tu dem se gwaan a di dischrik infronta unu az unu kech deso unu ago fain wan dangki tai op an wan yong dangki ago de de wid ar luus di tuu a dem an kyari dem kom
811,MAT,21,JNT,ef nobadi se notn tu unu unu fi se di laad niid dem an dem wi sen dem sed taim
812,MAT,21,JNT,dis apm fi mek wa di prafit did se kom chuu di prafit did se
813,MAT,21,JNT,tel di piipl dem we kom fram zaiyan se
814,MAT,21,JNT,luk ya unu king a kom tu unu
815,MAT,21,JNT,im a kom jengkl an ombl a sidong pan wan big dangki
816,MAT,21,JNT,an pan wan yong dangki tu dat a di mada dangki biebi
817,MAT,21,JNT,jiizas falara dem go we an du wa im tel dem fi du
818,MAT,21,JNT,dem bring di mada dangki an di likl dangki go gi jiizas dem put dem jakit pan di dangki dem bak an jiizas sidong pan dem
819,MAT,21,JNT,wan bag a piipl pred out dem jakit pan di ruod som ada piipl kot aaf chrii branch an pred dem out pan di ruod tu
820,MAT,21,JNT,di kroud a piipl dem we waak infronta jiizas an di wan dem baka im did kip aan a shout out
821,MAT,21,JNT,priez gad priez dievid pikni
822,MAT,21,JNT,gad bles di wan we im sen kom im sen im wid fiim powa
823,MAT,21,JNT,priez gad we iina evn
824,MAT,21,JNT,wen im riich iina jeruusilem di uol toun kech a faiya evribadi a se a uu dis ya
825,MAT,21,JNT,an di kroud a piipl dem we did a fala baka jiizas did a se a di prafit jiizas dis ya we kom fram nazaret iina gyalalii
826,MAT,21,JNT,den jiizas go iina gad ous an staat fling out aal a di piipl dem we did iin de a sel an a bai di piipl dem we did a chienj out moni jiizas pich uova fi dem tiebl an ton uova di chier fi aal uu did de de a sel dov
827,MAT,21,JNT,im se tu dem se it rait dong iina gad wod se
828,MAT,21,JNT,fi mi ous ago bi wan ous we piipl kom fi prie
829,MAT,21,JNT,bot unu ton it iina
830,MAT,21,JNT,wan aid out fi tiif
831,MAT,21,JNT,
832,MAT,21,JNT,blain an kripl piipl kom tu jiizas iina di yaad we gad ous de an im get dem beta
833,MAT,21,JNT,bot wen di ed priis an laa tiicha dem si di mirikl dem we im du an ier di pikni dem iina di yaad we gad ous de a baal out se priez im mek wi priez dievid pikni dem beks kyaahn don
834,MAT,21,JNT,an dem se tu jiizas se yu ier wa dem a se
835,MAT,21,JNT,so jiizas se ye man yu neehn riid iina gad wod se
836,MAT,21,JNT,im mek pikni an likl biebi
837,MAT,21,JNT,priez im ou im fi get priez
838,MAT,21,JNT,
839,MAT,21,JNT,an wen im lef dem im kom outa di toun go betani an tan de fi di nait
840,MAT,21,JNT,nou orli iina di maanin wen jiizas a go baka di toun im did onggri
841,MAT,21,JNT,so im si wan fig chrii a di ruodsaid an go kraas wich paat it de bot im neehn si notn at aal pan it jos suoso liif jiizas se tu di chrii se yu naa go eva bier fruut agen an siem taim di fig chrii jrai op
842,MAT,21,JNT,wen im falara dem si wa im du dem yai uopm op waid waid dem se ou di fig chrii jrai op so faas
843,MAT,21,JNT,jiizas ansa bak mi tel unu dis an a chuu mi a taak ef unu jos chos iina gad likl an no ifanbot an wandawanda unu naa go jos du wa mi du tu da fig chrii de bot aal ef unu se tu da moutn ya git op go fling yuself iina di sii it wi apm
844,MAT,21,JNT,an eniting we unu prie an aks gad fa ef unu biliiv se im guunu unu wi get it
845,MAT,21,JNT,nou afta jiizas did go bak iina di yaad we gad ous de wen im did a tiich di ed priis an di elda fi di piipl dem kom tu im dem aks im se wa rait yu av fi du dem sitn ya an a uu gi yu di rait fi du dem
846,MAT,21,JNT,so jiizas ansa bak mek mi aks unu wan kwestiyan ef unu ansa mi mi wi tel unu a uu gi mi di rait fi du dem sitn ya
847,MAT,21,JNT,wen jan did a baptaiz piipl a uu did sen im fi dwiit gad ar man
848,MAT,21,JNT,so dem staat wok it out mongks dem wan aneda ier dem no ef wi se a gad im ago aks wi se den wa mek unu neva biliiv im
849,MAT,21,JNT,bot ef wi se a man di kroud a piipl no wi ton dong pan wi kaa di uol a dem tek jan fi wan prafit wi fried dat go apm
850,MAT,21,JNT,so dem se tu jiizas se wi no nuo
851,MAT,21,JNT,so jiizas se tu dem se den mi naa tel unu a uu gi mi di rait fi du dem sitn ya niida
852,MAT,21,JNT,tel mi wa unu tingk wan man did av tuu bwai pikni im go tu di fos wan an se mi bwai gwaan go wok pan mi griep faam tide
853,MAT,21,JNT,di bwai se mi naa go no we bot lietaraan im chienj im main an go
854,MAT,21,JNT,di faada go tu im neks pikni an tel im di sed ting dis ya wan se mi ago go dadi bot im no go no we
855,MAT,21,JNT,so tel mi wich wan a dem du wa im faada waahn
856,MAT,21,JNT,dem se di fos wan
857,MAT,21,JNT,so jiizas se tu dem se mi tel unu dis an a chuu mi a taak taks kalekta an seks woka ago go iina gad kindom bifuo unu
858,MAT,21,JNT,kaaz jan kom shuo unu di rait wie an unu neehn biliiv im bot di taks kalekta dem an seks woka did biliiv unu si dis apm bot unu stil neehn chienj unu main an biliiv im
859,MAT,21,JNT,ier da tuori ya tu yu weehn av wan man we uon wan griep faam an di man plaant op im faam im put op wan waal aal roun it dig out wan uol iina di grong fi krosh out di griep fi mek wain an bil op wan plies pan tap a di waal fi di gyaad wach uova di faam den im rent it out tu som faama an go farin
860,MAT,21,JNT,wen di griep dem raip op nou an a taim fi pik dem im sen im sorvant dem go a im tenant dem fi kalek wa im fi get fram im faam
861,MAT,21,JNT,bot di tenant dem uol aan pan di sorvant dem biit wan kil wan an stuon di neda wan
862,MAT,21,JNT,so im sen som ada sorvant muo dan wa im did sen di fos taim an di tenant dem chriit dem di siem wie
863,MAT,21,JNT,so di man riich di laas schraa nou an sen im uona bwai pikni go tu dem ier im no dem wi rispek mi bwai
864,MAT,21,JNT,bot eh eh wen di tenant dem si di bwai dem se tu dem wan aneda se a da wan ya ago get evriting wen im faada ded kom mek wi kil im an tek wa im wuda get
865,MAT,21,JNT,so dem grab im chuo im aafa di faam an kil im
866,MAT,21,JNT,nou wen di uona fi di faam kom bak wa unu tingk im ago du wid dem tenant de
867,MAT,21,JNT,dem ansa se im ago kil aaf dem uol wikid de an tek im faam an rent it tu ada tenant we ago giim wa im fi get wen im griep dem redi
868,MAT,21,JNT,jiizas se tu dem se unu neehn riid iina gad wod se
869,MAT,21,JNT,di rakstuon di bilda fling we
870,MAT,21,JNT,a it a uol op di bildin nou
871,MAT,21,JNT,a di laad du dis
872,MAT,21,JNT,an wi yai uopm op waid waid wen wi si di sitn we im du
873,MAT,21,JNT,a dat mek mi tel unu se gad kindom ago tek we fram unu an gi di piipl dem we ago bier fruut
874,MAT,21,JNT,uu jrap pan da stuon ya ago brok op iina piisiz an uu it jrap pan ago mash op bad bad
875,MAT,21,JNT,wen di ed priis an farisii piipl dem ier jiizas tuori dem we soun laik rigl dem kech se a dem im did a chuo wod pan
876,MAT,21,JNT,dem did waahn lak im op bot di kroud a piipl dem mek dem kech dem fried kaaz di piipl dem did tek jiizas fi wan prafit
877,MAT,22,JNT,den jiizas chat tu dem agen a yuuz tuori we soun laik rigl dis a wa im se
878,MAT,22,JNT,yu did av wan king uufa bwai pikni did a go get marid so im did a saat out wan big dina fiim bwai an a dis gad kindom komiin laik
879,MAT,22,JNT,wen a taim nou fi di dina di king sen im sorvant dem fi go kaal aal uu im did invait bot dem wudn kom
880,MAT,22,JNT,so im sen som ada sorvant ier im no tel aal a uu mi did invait se luk ya no di big dina we mi did a fiks op fuunu it redi nou mi tek out mi naisis bulkou an mi speshal kou we mi mek get big an fat so dem wuda iit gud a dem mi kil an evriting redi nou kom a di wedn dina
881,MAT,22,JNT,bot dem neva weehn a tek im aan at aal an dem lef go we sed wie som go a dem faam som did av bizniz fi tek kier a
882,MAT,22,JNT,di res a dem uol aan pan im sorvant dem dem biit dem op an kil dem aaf
883,MAT,22,JNT,di king beks kyaahn don so im sen out im suoja dem an di suoja dem kil aaf di uol mordara dem an bon dong dem toun
884,MAT,22,JNT,den im se tu im sorvant dem di wedn redi bot uu mi invait no fit fi kom
885,MAT,22,JNT,so gwaan outa di mien ruod an tel aal a uu yu si out de fi kom a di wedn dina
886,MAT,22,JNT,an di sorvant dem go out wich paat di mien ruod dem de an gyada op evribadi we dem fain gud piipl bad piipl evribadi wich paat di wedn dina weehn a kip weehn ful op wid wan bag a piipl wen dem don
887,MAT,22,JNT,wen di king a kom iin nou fi si uu did de de im si wan man we neehn av aan no wedn kluoz
888,MAT,22,JNT,so im se tu im se fren a ou yu kom iin ya naav aan no wedn kluoz di man kudn se a ting
889,MAT,22,JNT,den di king tel di sorvant dem we wok iina di ous se tai op im an an fut dem an chuo im wich paat it blak laka migl nait deso dem ago baal an grain dem tiit sieka di pien we a waks dem
890,MAT,22,JNT,kaaz a uol iip a piipl gad kaal bot a onggl wan an tuu im pik
891,MAT,22,JNT,den di farisii go we an staat mek plan fi tek jiizas uona wod chrap im
892,MAT,22,JNT,so dem sen som a fi dem falara plos erad falara dem go a jiizas dem se tu im se tiicha wi nuo se yu a taak chuut an yu riili a tiich di rait sitn bout wa gad waahn yu no kier bout wa piipl tingk kaa yu no paashal
893,MAT,22,JNT,so tel wi sa wa yu tingk it rait fi wi pie taks tu siiza di ruoman ruula ar wi no fi pie notn
894,MAT,22,JNT,bot jiizas did si se a bie wikidnis did iina dem aat so im se unu set a ipokrit unu we unu a tes mi fa
895,MAT,22,JNT,shuo mi di moni unu tek pie taks so dem bring wan silva kain kom
896,MAT,22,JNT,jiizas se tu dem se a uufa picha an niem dis
897,MAT,22,JNT,dem ansa bak siiza so jiizas se tu dem se den gi siiza wa a fiim an gi gad wa a fiim
898,MAT,22,JNT,wen dem ier ou im ansa dem did fraitn so dem go we lef im
899,MAT,22,JNT,da siem die de som sadyusii piipl kom a jiizas dem set a piipl de se wen yu ded yu kyaahn kom bak alaiv dem kom kom aks jiizas se
900,MAT,22,JNT,tiicha muoziz se
901,MAT,22,JNT,ef wan man ded an neehn get no pikni im breda fi marid im waif an av pikni wid ar fi im ded breda
902,MAT,22,JNT,nou sevn breda did de mongks wi di fos wan marid wan uman an ded an kaa im an im waif neehn av no pikni im breda marid ar
903,MAT,22,JNT,di sed ting apm tu di sekan breda di tord wan an aal a dem dong tu breda nomba sevn
904,MAT,22,JNT,den di uman ded tu
905,MAT,22,JNT,so wen a taim fi dem kom bak alaiv wid aal a di ada ded piipl dem a uufa waif shi ago bi kaaz di uol sevn a dem did marid ar
906,MAT,22,JNT,so jiizas se tu dem se unu a se ded piipl naa kom bak alaiv bwai unu rang kaa unu no nuo we gad wod se an unu no nuo gad powa
907,MAT,22,JNT,kaaz wen ded piipl kom bak dem naa go a get marid kaa dem taim de dem komiin laik ienjel we de a evn
908,MAT,22,JNT,nou bout da taim de wen ded piipl kom bak alaiv unu neva riid we gad se tu unu
909,MAT,22,JNT,mi a iebriyam gad aizak gad an jiekob gad
910,MAT,22,JNT,im a no gad fi ded piipl bot im a gad fi uu a liv
911,MAT,22,JNT,wen di piipl dem ier da wan ya dem fraitn tu ou im tiich
912,MAT,22,JNT,nou wen di farisii ier ou im shot op di sadyusii dem dem miit op tugeda
913,MAT,22,JNT,an wan a dem wan laa tiicha kom kom aks jiizas wan kwestiyan fi tes im ier im no
914,MAT,22,JNT,tiicha outa aal a di laa dem wich wan a di muos impuotant wan
915,MAT,22,JNT,jiizas ansa bak
916,MAT,22,JNT,lov di laad we a fi yu gad yu fi lov im wid aal a yu aat aal a yu suol an wid aal a yu main
917,MAT,22,JNT,dis a di fos ruul we gad gi muoziz an it a di muos impuotant wan
918,MAT,22,JNT,di sekan wan tan laik it it se
919,MAT,22,JNT,yu fi lov yu nieba siem laik ou yu lov yuself
920,MAT,22,JNT,aal a muoziz laa dem plos wa di prafit dem se go bak tu dem ya tuu laa
921,MAT,22,JNT,wen di farisii dem did stil gyada op jiizas se tu dem se
922,MAT,22,JNT,di wan we a kom fi siev piipl di krais wa unu tingk bout im a uufa bwai pikni im bi
923,MAT,22,JNT,so dem se a dievid pikni
924,MAT,22,JNT,ier im no so ou kom wen di spirit did a liid dievid dievid siem wan kaal di wan we gad a sen fi siev piipl laad im du dis wen im se
925,MAT,22,JNT,di laad se tu fi mi laad se
926,MAT,22,JNT,sidong a mi raitansaid
927,MAT,22,JNT,til mi put yu enimi dem anda yu fut
928,MAT,22,JNT,so ef dievid kaal im laad ou im fi bi dievid pikni iihn
929,MAT,22,JNT,nobadi kudn se notn an fram da die de nobadi no iivn tingk fi aks im notn muo
930,MAT,23,JNT,den jiizas ton tu di kroud an tu im speshal falara dem tu ier im no
931,MAT,23,JNT,di laa tiicha an di farisii dem sidong iina muoziz siit
932,MAT,23,JNT,so unu fi lisn dem an du aal we dem tel unu fi du bot no du wa dem du kaa dem no du wa dem priich se
933,MAT,23,JNT,dem tai aan evi luod pan piipl shuolda we aad fi kyari bot dem no iivn waahn lif op wan fingga fi elp dem
934,MAT,23,JNT,dem jos shuo aaf dem du aal we dem du fi mek piipl si dem unu si ou dem mek fi dem leda baks wid difrant difrant vors outa gad wod wel big ye di siem wan we dem tai aan pan dem ed an dem an an luk pan dem tasl luk ou lang it bi
935,MAT,23,JNT,a bier impuotant siit dem lov sidong iina wen dem go a big dina an iina dem choch
936,MAT,23,JNT,dem lov wen piipl gi dem speshal oudi wen dem go a maakit an wen dem kaal dem tiicha
937,MAT,23,JNT,bot nobadi no fi kaal unu tiicha kaa a onggl wan tiicha de bout plos di uol a unu a breda an sista nobadi no aiya dan nobadi
938,MAT,23,JNT,an unu no fi kaal nobadi yaso pan ort unu faada kaa a onggl wan faada de bout an im de a evn
939,MAT,23,JNT,an mi se nobadi no fi kaal unu tiicha kaa a onggl wan tiicha unu av an dat a di wan we gad sen fi siev piipl di krais
940,MAT,23,JNT,di wan mongks unu we a di muos impuotant sumadi a dem ago sorv unu
941,MAT,23,JNT,an enibadi we kom kom a big op demself dem ago get sitn fi kwaiyat dem an di wan dem we ombl demself a dem gad ago big op
942,MAT,23,JNT,bot yu si aal dem laa tiicha ya an di farisii piipl dem chobl fuunu uol ipokrit unu shot gad kindom iina piipl fies unu no go iin de an unu naa lou piipl we a chrai fi go iin de fi go iin
943,MAT,23,JNT,mi se di laa tiicha an farisii piipl dem chobl fuunu unu ipokrit unu unu kraas uova lan an sii fi chrai chienj wan sumadi fi go fuunu wie an wen da wan sumadi de staat worship gad fuunu wie unu mek dem fit fi go el tuu taim muo dan unu
944,MAT,23,JNT,chobl fuunu we a liid piipl an kyaahn si wan ting bout unu a se ef nobadi swier pan gad ous dat no mata bot ef dem swier pan di guol fi gad ous a dat mata
945,MAT,23,JNT,unu blain fuul unu a wich wan muo impuotant iihn di guol ar gad ous no kaa a gad ous di guol yuuz fa iina di fos plies mek it komiin so impuotant
946,MAT,23,JNT,ier dis tu no unu se enibadi we swier pan di alta ef dem no du wa dem swier fi du it no mata bot ef dem swier pan di aafrin we sumadi bring go a di alta dem afi du wa dem pramis fi du
947,MAT,23,JNT,unu blain sa wich wan muo impuotant di aafrin ar di alta we mek di aafrin wot sitn
948,MAT,23,JNT,so enibadi we swier pan di alta swier pan it an pan evriting we de pan it
949,MAT,23,JNT,an enibadi we swier pan gad ous swier pan it an swier pan gad we liv iin de tu
950,MAT,23,JNT,an ef nobadi a swier an kaal evn niem dem a swier pan gad chuon an pan di wan we sidong pan di chuon tu
951,MAT,23,JNT,a se chobl fuunu laa tiicha an aal unu farisii chobl ipokrit unu gi gad wan outa evri ten mint spais laik dil an ada siiznin laik kyuumin bot di sitn dem we muo impuotant iina gad laa unu no bizniz wid dem de im se unu fi chriit piipl fier unu fi gud an kain tu dem an fi mek shuor se im kyan chos unu kaa unu du wa im se unu fi du bot unu no pie dem paat a di laa de no main a dem paat a di laa de unu fi fala bot unu fi stil memba fi du di ada wan dem tu
952,MAT,23,JNT,unu blain no bat bout unu a liid piipl unu chrien out evriting we unu jringk fi mek shuor se no iivn wan lili flai no iin de bot unu siem wan swala wan uola kyamil an no iivn nuo
953,MAT,23,JNT,yu si aal dem laa tiicha ya an di farisii piipl dem chobl fuunu uol ipokrit unu wash outsaida kop an pliet kliin kliin bot wa unu put iina dem doti kaaz a griidi unu griidi unu yuuz wikidnis an tek dem fram piipl unu jos bizniz bout unuself wan
954,MAT,23,JNT,blain farisii kliin insaida di kop fos so di outsaid paat kyan kliin op tu
955,MAT,23,JNT,a se yu si unu laa tiicha an farisii chobl fuunu set a ipokrit unu unu tan laik tuum we dem pient wait a ier taim priti pan di outsaid bot insaida dem ful op a ded man buon an aal kaina doti ratn sitn
956,MAT,23,JNT,a siem so pan di outsaida unu luk laik gud gud piipl we du evriting we mek gad api bot iina unu aat unu a big big ipokrit wikid an ful op a sin
957,MAT,23,JNT,a se chobl fuunu laa tiicha an farisii piipl unu set a ipokrit unu unu bil op tuum fi di prafit dem an di piipl dem we did liv gud iina gad yai unu priti op dem griev
958,MAT,23,JNT,an ier unu no ef wi did liv iina wi faada faada dem taim wi wuda neva ron wid dem go kil aaf di prafit dem
959,MAT,23,JNT,bot wen unu se dem sitn de a taak unu taak gens unuself an a pruuv unu a pruuv se unu riili kom fram piipl we did kil di prafit dem
960,MAT,23,JNT,so gwaan go don wa unu piipl dem weehn staat
961,MAT,23,JNT,unu set a siniek an siniek pikni unu ou unu fi eva get we an no get ponish dong a el iihn
962,MAT,23,JNT,a dat mek mi ago sen prafit tu unu mi ago sen som man we waiz kom an som piipl we tiich gad wie som a dem unu ago kil an niel pan di kraas an som unu ago biit dem iina di juu dem choch an ron dem dong fram toun tu toun laik wail animal
963,MAT,23,JNT,so aal a di piipl dem we did a liv rait iina gad yai an unu kil dem fi dem blod ago de pan fuunu shuolda fram iebl we did a liv rait iina gad yai tu zakaraiya barakiya bwai pikni a im unu kil aaf bitwiin gad ous an di alta wich paat dem bon sakrifais
964,MAT,23,JNT,a tel unu dis ya an a chuu mi a taak da set a piipl ya we a liv iina da taim ya a unu ago pie fi aal a dem sitn ya
965,MAT,23,JNT,ai jeruusilem jeruusilem yu we kil di prafit dem an stuon di wan dem we gad sen tu unu mi lang fi gyada yu piipl roun mi laik ou foul gyada fi ar pikni dem anda ar wing bot unu neva waahn mi fi dwiit
966,MAT,23,JNT,bot luk ya gad tek we im ous fram mongks unu so wa unu bil op an kaal gad ous im no de de no muo
967,MAT,23,JNT,mi a tel unu dis unu naa si mi agen til unu se
968,MAT,23,JNT,gad bles di wan we im sen
969,MAT,24,JNT,jiizas did lef di yaad we gad ous de an a go we wen im falara dem kom kom a shuo im di bildin dem we mek op gad ous
970,MAT,24,JNT,jiizas se tu dem se unu si aal a dem sitn ya ier mi no an a chuu mi a taak no iivn wan a dem stuon ya ago lef pan tap a dem wan aneda di uol a dem ago lik dong
971,MAT,24,JNT,wen jiizas did a sidong pan mount aliv im falara dem kom tu im wan said an se tel wi a wen aal dem sitn ya ago apm an a wa kaina sain ago shuo se yu a kom bak an di worl suun don
972,MAT,24,JNT,so jiizas se tu dem se wach out no mek nobadi fuul unu op
973,MAT,24,JNT,kaaz a uol iip a piipl ago kom yuuz op yuuz op mi niem an a se mi a krais a mi gad sen fi siev piipl an dem ago fuul op nof piipl
974,MAT,24,JNT,unu ago ier se waar a gwaan a woi woi an waar a gwaan anda unu nuoz bot mek shuor se unu no fraitn yu no kaa aal a dem sitn ya afi gwaan bot non a dem de no miin di worl don yet
975,MAT,24,JNT,kaaz wan set a piipl ago waar gens wan neks set a piipl an kindom ago fait gens kindom fuud ago shaat iina nof nof plies an uol iip a piipl ago staav pan tap a dat ortkwiek ago kom shiek op difrant difrant plies
976,MAT,24,JNT,aal a dem sitn ya a jos di fos set a lieba pien we unu ago fiil wen di nyuu worl a baan
977,MAT,24,JNT,wen dat apm dem ago tek unu an gi unu uova tu di piipl dem we ago ponish unu an kil unu an kaa unu a fala mi piipl fram aal bout ago iet unu
978,MAT,24,JNT,uol iip a piipl ago gi op an tap fala mi dem ago sel out dem wan aneda an iet dem wan aneda
979,MAT,24,JNT,nof nof faalz prafit ago kom bout an chrik chrik op uol iip a piipl
980,MAT,24,JNT,an kaa wikidnis ago pred laik wail faiya muos piipl aat ago ton kuol an dem naa bada lov piipl laik wan taim
981,MAT,24,JNT,bot aal uu eng aan an tan op chrang no mata wa a dem ago get siev
982,MAT,24,JNT,an da gud nyuuz ya bout gad kindom afi go priich aal uova di worl so evribadi wi get di chaans fi ier di chuut a onggl afta dat di worl ago don
983,MAT,24,JNT,bot bifuo dat apm unu gweehn si wa di prafit daniyel weehn taak bout wen im did a chat bout di wikid wikid sitn we go gens gad an doti op gad ous ou it tan op iina gad plies mek shuor se evribadi we riid dis ya andastan we it miin
984,MAT,24,JNT,dem taim de uu de a judiya fi ron we go op a di mountn dem
985,MAT,24,JNT,uu de pan ruuf tap no fi kom dong kom tek out notn outa dem ous
986,MAT,24,JNT,an di wan dem we did gaan a bush no fi ton bak fi no jakit
987,MAT,24,JNT,wat a sitn iina dem taim de fi uman we av biebi iina beli an fi mada we av yong biebi
988,MAT,24,JNT,prie se unu naafi go ron we wen staam a kom ar iina rieni taim an pan di sabat die niida
989,MAT,24,JNT,dem taim de piipl ago sofa bad bad sofarieshan neva so wikid fram di worl a mek til nou an nobadi naa go eva sofa so agen
990,MAT,24,JNT,an ef gad neehn mek op im main se im a kot dong ou lang da taim de fi laas nobadi wudn liv bot sieka di piipl dem we im pik im mek op im main se im ago kot it dong
991,MAT,24,JNT,da taim de ef nobadi kom an a se luk ya si krais ya ar luk si im de no fala dem
992,MAT,24,JNT,kaaz piipl ago kom kom se dem a di wan we gad sen fi siev piipl wen notn no go so an som faalz prafit ago shuo op tu dem piipl de ago wok aal kaina mirikl an shuo aal kaina sain fi chrik op piipl dong tu aal di piipl dem we gad pik di faalz prafit dem wi chrik op tu ef dem get di chaans
993,MAT,24,JNT,unu beta memba se mi weehn tel unu dem sitn ya bifuo dem apm
994,MAT,24,JNT,so ef sumadi go se luk ya im iina di dezot no go out de ar ef dem se luk ya luk ya im a aid yaso no lisn dem
995,MAT,24,JNT,kaaz jos laik ou laitnin flash fram iis go wes an evribadi si it a siem so di man we gad pik ago kom bak evribadi ago si im
996,MAT,24,JNT,eniwe di ded badi de a deso jangkro ago gyada
997,MAT,24,JNT,bot iina dem taim de likl afta di sofarieshan don
998,MAT,24,JNT,di son ago daak op
999,MAT,24,JNT,di muun naa go shain
1000,MAT,24,JNT,an di staar dem ago jrap outa di skai
1001,MAT,24,JNT,evriting we iina di skai ago get shiek outa dem plies
1002,MAT,24,JNT,den yu av sitn we mek evribadi nuo se
1003,MAT,24,JNT,di man we gad pik a kom piipl ago si da sitn de op iina di ier
1004,MAT,24,JNT,an piipl fram aal uova ago staat baal dem ago si di man we gad pik a kom pan kloud we kom outa evn an im ago av powa an wan brait brait lait we kom fram gad a shain roun im
1005,MAT,24,JNT,im wi sen im ienjel dem fi kom bluo di chompit loud loud an dem gweehn gyada op di piipl dem we im pik fram naat sout iis an wes fram aal uova di worl
1006,MAT,24,JNT,nou lorn sopm fram di fig chrii wen taim unu si dem branch get wel saaf an griin an dem staat sen out nyuu liif unu nuo se soma suun kom
1007,MAT,24,JNT,a siem so enitaim unu si aal a dem sitn ya nuo se di wan we gad sen fi siev piipl suun kom a laik im de rait outsaida unu duor
1008,MAT,24,JNT,mi a tel unu dis an a chuu mi a taak di piipl we a liv iina dem taim ya naa go ded til aal a dem sitn ya apm
1009,MAT,24,JNT,evn an ort naa go de bout fi eva bot fi mi wod ago laas fi eva
1010,MAT,24,JNT,nobadi no nuo di die an di taim wen aal a dem sitn de ago apm nobadi no nuo a wen no iivn di ienjel dem iina evn onggl faada gad wan nuo dat
1011,MAT,24,JNT,siem ou tingz did tan iina nowa taim a siem so it ago bi wen di man we gad pik kom bak
1012,MAT,24,JNT,kaaz iina da taim de bifuo di flod kom piipl did a nyam an jringk uman a marid an man a marid rait op tu di die wen nowa go iina di aak
1013,MAT,24,JNT,an dem neehn nuo notn til di flod kom kom tek we di uol a dem a siem ting ago apm wen di man we gad pik kom bak
1014,MAT,24,JNT,dem taim de tuu man wi outa bush an wan get tek we lef di neks wan
1015,MAT,24,JNT,tuu uman wi a grain grien an wan get tek we lef di neda wan
1016,MAT,24,JNT,so mek shuor se unu eva a wach an a luk out kaa unu no nuo a wich die unu laad ago kom bak
1017,MAT,24,JNT,bot andastan dis ef di uona fi di ous did nuo a wa taim a nait di tiif a kom im wudn mek di tiif brok iina im ous
1018,MAT,24,JNT,a siem so unu fi redi kaa di man we gad pik naa go kom wen unu tingk im a kom
1019,MAT,24,JNT,so den a uu a di waiz sorvant we di maasta kyan chos fi dwiim wok uu a di wan we di maasta put inchaaj a im uol ous an mek shier out di sorvant dem fuud wen a taim fi dem nyam
1020,MAT,24,JNT,it ago gud fi di sorvant we di maasta kom fain a du im wok
1021,MAT,24,JNT,mi tel unu dis an a chuu mi a taak di maasta ago put im inchaaj a evriting im uon
1022,MAT,24,JNT,bot ef da sorvant de wikid an go aal se tu imself se mi maasta naa kom bak fi nou
1023,MAT,24,JNT,an im staat biit di ada sorvant dem an nyam an jringk wid jongkad
1024,MAT,24,JNT,an im maasta go kom bak wan die wen im naa luk fi im an wan taim wen im naa chek se im wuda riich bak
1025,MAT,24,JNT,di maasta ago chap im iina tuu an fling im we di ipokrit dem de deso piipl ago baal an a grain dem tiit di wie pien a waks dem
1026,MAT,25,JNT,da taim de gad kindom ago komiin laik ten yong gyal we tek dem lamp go miit di man we a get marid
1027,MAT,25,JNT,faiv a dem did fufuul an di neks faiv did av sens
1028,MAT,25,JNT,wen di fufuul wan dem tek fi dem lamp dem neehn bring ekschra ail
1029,MAT,25,JNT,bot di wan dem we av sens did waak wid ekschra ail fi fi dem lamp
1030,MAT,25,JNT,di braidgruum did a tek lang fi kom an sliip did staat fi uol dem dong an di uol a dem jrap a sliip
1031,MAT,25,JNT,bot iina di migl a di nait sumadi shout out ei di braidgruum de ya kom kom miit im
1032,MAT,25,JNT,di yong gyal dem get op an staat fiks op dem lamp so it kuda bon gud
1033,MAT,25,JNT,ier di fufuul wan dem tu di waiz wan dem no gi wi som a unu ail no kaa fi wi lamp suun out
1034,MAT,25,JNT,nuo nuo dem ansa bak wi naav inof fi shier fi wi an fi unu go tu uu sel it an go bai som
1035,MAT,25,JNT,bot wen dem go we go bai di ail di braidgruum go kom an di wan dem we did redi go wid im wich paat di wedn dina did a kip den di sorvant dem lak di duor
1036,MAT,25,JNT,likl muo di ada yong gyal dem kom bak ier dem no laad laad uopm di duor fi wi no
1037,MAT,25,JNT,bot im ansa bak ier mi no an a chuu mi a taak mi no iivn nuo unu
1038,MAT,25,JNT,so ier wa mek shuor se unu eva redi an a luk out kaa unu no nuo a wich die ar a wa taim di man we gad pik ago kom bak
1039,MAT,25,JNT,mek mi se dis tu da taim de gad kindom ago komiin laik wan man we a go wan faar plies so im kaal op im sorvant dem an gi dem aal we im uon fi tek kier a til im kom bak
1040,MAT,25,JNT,im gi wan a dem faiv bag a guol im gi wan neks wan tuu bag an im gi wan neks wan wan bag a guol im gi dem bies pan wa dem kyan manij den im lef go wich paat im a go
1041,MAT,25,JNT,di wan we get di faiv bag a guol im lef go we sed taim an yuuz da faiv bag de mek wan neks faiv bag a guol
1042,MAT,25,JNT,di wan we did av tuu bag mek tuu muo tu
1043,MAT,25,JNT,bot di wan we did get di wan bag a guol neehn du a ting dan go we go dig wan uol iina di grong an aid im maasta guol iin de
1044,MAT,25,JNT,lang afta dat di maasta fi di sorvant dem kom bak an kom kom fain out a wa dem weehn du wid im guol dem
1045,MAT,25,JNT,di wan we did get di faiv bag kom bring faiv muo ier im no sa yu gi mi faiv bag a guol fi tek kier a si mi mek faiv muo pan tap a it de
1046,MAT,25,JNT,im maasta se yu du gud mi sorvant yu a wan gud sorvant an mi kyan chos yu yu tek gud kier a wan likl sitn so mi ago mek yu tek chaaj a biga tingz kom kom nyam fuud an daans an praans wid mi
1047,MAT,25,JNT,di wan we did get di tuu bag a guol dem kom tu im tu kom se sa yu did gi mi tuu bag a guol fi tek kier a si de mi mek tuu muo pan tap a we yu did gi mi
1048,MAT,25,JNT,di maasta se tu im se yu du gud mi sorvant yu a wan gud sorvant an mi kyan chos yu yu tek gud kier a wan likl sitn so mi ago mek yu tek chaaj a biga tingz kom kom nyam fuud an daans an praans wid mi
1049,MAT,25,JNT,den di sorvant we did get di wan bag a guol kom kom se sa mi nuo se yu a wan aad man yu pik we yu no plaant op an gyada we yu neehn skyata no siid
1050,MAT,25,JNT,sieka dat mi did fried so mi aid yu guol iina di grong si de yu get wa a fi yu uon
1051,MAT,25,JNT,bot im maasta ansa bak yu woklis gud fi notn wikid sorvant yu so yu nuo se mi pik we mi no plaant an gyada we mi neehn skyata no siid
1052,MAT,25,JNT,so wa mek yu neehn put mi moni iina di bangk da wie de wen mi kom bak mi wuda get muo moni pan mi moni
1053,MAT,25,JNT,ier mi no tek di guol fram im an tek it gi di wan we av ten
1054,MAT,25,JNT,kaaz di wan we av ago get muo bot di wan we naav notn aal we im av ago get tek we fram im
1055,MAT,25,JNT,an tek da woklis sorvant ya dash im out wich paat it blak laka migl nait a deso piipl ago a baal an grain dem tiit di wie pien a waks dem
1056,MAT,25,JNT,wen di man we gad pik kom wid di powa we im av kaa im a king an aal a di ienjel dem kom wid im im ago sidong pan im tapatap chuon
1057,MAT,25,JNT,evribadi pan ort ago kom tugeda infronta im an im ago plit op di piipl dem laik ou sumadi we tek kier a shiip muuv di shiip dem fram wich paat di guot dem de
1058,MAT,25,JNT,im ago put di shiip dem pan im raitansaid an di guot dem pan im lef
1059,MAT,25,JNT,den di king ago se tu di wan dem pan im raitansaid se aal a unu we mi faada bles kom kom tek gad kindom a fuunu uon gad did fiks it op fuunu fram im a mek di worl
1060,MAT,25,JNT,kaaz mi did onggri an unu gi mi fuud mi chuot did jrai an unu gi mi sitn fi jringk unu neehn nuo mi an unu tek mi iin siem wie
1061,MAT,25,JNT,mi neehn av aan no kluoz an unu gi mi kluoz fi put aan mi did sik an unu tek kier a mi mi did de iina prizn an unu kom luk fi mi
1062,MAT,25,JNT,den di piipl dem we du rait iina gad yai ago ansa bak se laad a wen wi did si yu onggri an fiid yu ar a wen fi yu chuot weehn jrai an wi gi yu sitn fi jringk
1063,MAT,25,JNT,a wen wi si yu no nuo yu an weehn tek yu iina wi ous
1064,MAT,25,JNT,a wen wi weehn si yu sik sa ar a wen yu did iina prizn an wi did kom kom luk fi yu
1065,MAT,25,JNT,an di king ago ansa bak mi tel unu dis an a chuu mi a taak di taim dem wen unu weehn du dem sitn de fi wan a mi breda an sista dem we piipl se no wot notn a laik se a mi unu did dwiit fa
1066,MAT,25,JNT,den di king ago se tu aal uu de pan im lefansaid se gwe fram saida mi gwaan go bon op iina di faiya we a bliez fi eva an eva a it gad did fiks op fi di devl an im ienjel dem bot im a sen unu go de tu
1067,MAT,25,JNT,kaaz mi did onggri an unu neehn gi mi notn fi nyam wen mi chuot weehn jrai unu neehn gi mi notn fi jringk
1068,MAT,25,JNT,unu neehn nuo mi an unu neehn tek mi iin wen mi did kom mongks unu mi neva av aan no kluoz an unu neehn gi mi non fi put aan mi weehn sik mi did de iina prizn an unu neehn kom luk fi mi
1069,MAT,25,JNT,den dem tu ago se laad a wen wi did si yu an yu weehn onggri ar yu chuot weehn jrai a wen yu neehn av aan no kluoz laad an a wen yu weehn sik ar iina prizn an wi neehn elp yu iihn a wen dat
1070,MAT,25,JNT,den im ago ansa bak mi tel unu dis an a chuu mi a taak di siem wie unu neehn du dem sitn de fi wan a mi breda an sista dem we piipl se no wot notn a siem so unu neehn du dem fi mi kaa a laik a mi unu neehn elp wen unu neva elp dem
1071,MAT,25,JNT,an dem piipl ya dem ago go wich paat dem get ponish fi eva bot di wan dem we du we rait iina gad yai gad ago mek dem liv fi eva
1072,MAT,26,JNT,wen jiizas don se aal a dem sitn ya im se tu im speshal falara dem se
1073,MAT,26,JNT,unu nuo se tuu die fram nou di paasuova alidie we piipl nyam bred widout yiis a kom an dem ago an uova di man we gad pik so dem kyan kil im pan di kraas
1074,MAT,26,JNT,den di ed priis an di juu elda dem miit op wich paat di liida fi di priis dem liv di liida fi di priis dem did niem kaiyafas
1075,MAT,26,JNT,di gruup a dem plan ou dem wuda fain som chrikifai wie an uol aan pan jiizas so dem kuda kil im
1076,MAT,26,JNT,bot dem se mek wi no dwiit pan di paasuova alidie kaa di piipl dem maita kaaz elanpoudaous
1077,MAT,26,JNT,jiizas did de a betani a saiman yaad saiman a wan a dem we did av di siknis we mek yu skin fasifasi
1078,MAT,26,JNT,nou wen jiizas did de deso wan uman kom tu im wid wan dier porfyuum iina wan likl stuon jaar jiizas did de roun di tiebl wen shi tek di stuon jaar an chuo out di porfyuum pan im ed
1079,MAT,26,JNT,wen im falara dem si dis ya dem beks so til dem bout fi bos ier dem no we shi wies di porfyuum so fa
1080,MAT,26,JNT,it kuda did sel fi uol iip an tek di moni gi puo piipl
1081,MAT,26,JNT,jiizas did don nuo wa dem did a se so im se tu dem se we unu a bada di uman fa a sitn gud shi du tu mi
1082,MAT,26,JNT,kaaz unu ago eva av puo piipl roun unu bot unu naa go av mi roun ya wid unu fi eva
1083,MAT,26,JNT,wen shi chuo di porfyuum pan mi badi shi a get mi redi fi wen dem ago beri mi
1084,MAT,26,JNT,ier mi no an a chuu mi a taak enitaim piipl priich da gud nyuuz ya roun di worl dem ago memba ar an taak bout wa shi du
1085,MAT,26,JNT,den wan a jiizas twelv falara dem di wan we niem juudas iskyariyat lef go wich paat di ed priis dem de
1086,MAT,26,JNT,ier im tu dem no wa unu wi gi mi ef mi elp unu ares jiizas so dem kount out toti silva kain an se a dat im wi get
1087,MAT,26,JNT,fram da taim de juudas staat luk fi wan chaans fi sel out jiizas
1088,MAT,26,JNT,nou di alidie wen piipl nyam bred widout yiis did kom pan di fos die a da alidie de jiizas speshal falara dem kom tu im an se we yu waahn wi fi luk aafa di paasuova fuud fi yu nyam
1089,MAT,26,JNT,so jiizas se go tu suoanso iina di toun an tel im dis di tiicha se mi taim suun kom mi ago nyam di paasuova fuud wid mi speshal falara dem a fi yu ous
1090,MAT,26,JNT,im falara dem du wa im tel dem fi du an dem luk bout di paasuova fuud
1091,MAT,26,JNT,wen iivnin kom im go sidong a di tiebl wid im twelv falara dem
1092,MAT,26,JNT,an wen dem de de a nyam a gwaan im se tu dem se mi tel unu dis an a chuu mi a taak wan a unu ago sel mi out
1093,MAT,26,JNT,dem aat get evi an evri wan a dem staat se tu im se a kyaahn mi laad
1094,MAT,26,JNT,jiizas ansa bak di wan we dip im an iina di boul wid mi a im ago sel mi out
1095,MAT,26,JNT,di man we gad pik mos go siem ou gad wod se im ago go bot yu si di man we sel im out chobl fiim mi tel yu im wuda betaraaf ef im neehn baan
1096,MAT,26,JNT,den juudas di sed wan we did a go sel out jiizas ier im no a kyaahn mi tiicha jiizas se yu se so yuself
1097,MAT,26,JNT,wen taim dem de de a nyam jiizas tek di bred gi tangks an brok it gi im falara dem im se tek dis an nyam it dis a mi badi
1098,MAT,26,JNT,den afta im tek di kop an gi tangks im gi dem an se aal a unu jringk fram it
1099,MAT,26,JNT,kaaz dis a mi blod a da blod ya yuuz fi set op di nyuu plan we gad mek wid unu a da blod ya ron fi evribadi so dem kyan get paadn fi dem sin
1100,MAT,26,JNT,ier wa mi a se mi naa jringk no muo wain til da die de kom wen mi jringk it wid unu wan nyuu wie iina mi faada kindom
1101,MAT,26,JNT,afta dem sing wan im don dem lef go a mount aliv
1102,MAT,26,JNT,den jiizas se tu dem se tinait tinait di uol a unu ago ron we lef mi sieka wa ago apm tu mi kaa it rait dong iina gad wod se
1103,MAT,26,JNT,mi ago lik dong di shepad
1104,MAT,26,JNT,an aal a di shiip dem ago ron aal bout di plies
1105,MAT,26,JNT,bot afta mi kom bak alaiv mi ago go iina gyalalii bifuo unu
1106,MAT,26,JNT,piita se aal ef di uol a dem ron we gaan sieka wa ago apm tu yu mi naa go no we
1107,MAT,26,JNT,jiizas se tu im se mi a tel yu dis an a chuu mi a taak tinait tinait bifuo di ruusta kruo yu ago se yu no nuo mi chrii taim
1108,MAT,26,JNT,so piita se aal ef dem afi kil mi wid yu mi wi neva se mi no nuo yu an aal a im speshal falara dem se di siem ting
1109,MAT,26,JNT,den jiizas an im falara dem lef go wan plies we niem getsemini an im se tu dem se sidong yaso wail mi go uova deso go prie
1110,MAT,26,JNT,im tek piita an zebidii tu bwai dem wid im im did wel sad im aat did evi
1111,MAT,26,JNT,den im se tu dem se mi aat evi so til mi fiil laik da presha ya a go kil mi tan yaso an no bada go sliip pan mi
1112,MAT,26,JNT,jiizas go out likl forda an dash imself a grong ton dong im fies an im prie im se mi faada ef yu kyan dwiit du tek da kop ya fram mi bot a no wa mi waahn stil a wa yu waahn
1113,MAT,26,JNT,den im kom bak tu im falara dem an kom fain dem a sliip im se tu piita se so unu kudn tan wid mi an kip wach fi wan owa unu gaan gaan sliip
1114,MAT,26,JNT,no sliip kip wach an prie so unu no fies notn we wi kaaz unu fi sin kaaz iina unu aat unu waahn du wa rait bot unu a jos piipl an dat mek unu wiik
1115,MAT,26,JNT,im go we wan sekan taim go prie im se mi faada ef dis a di onggl wie an mi afi jringk fram da kop ya den mi afi du wa yu waahn
1116,MAT,26,JNT,im kom bak agen an kom kech dem a sliip dem kudn kip op sliip did a kil dem dem yai did evi
1117,MAT,26,JNT,so im lef dem agen an go we go prie wan tord taim im se di sed ting agen
1118,MAT,26,JNT,den im kom bak tu im speshal falara dem an se unu stil a sliip an a res si ya di taim a kom nou wen dem sel out di man we gad pik an an im uova tu di wikid piipl dem
1119,MAT,26,JNT,git op mek wi go nou si ya no di wan we sel mi out kom nou
1120,MAT,26,JNT,wen jiizas did stil de de a taak juudas wan a im twelv speshal falara dem kom wan bag a piipl kom wid im dem did kom wid suod an big tik an a di ed priis an juu liida dem did sen dem
1121,MAT,26,JNT,nou di wan we sel out jiizas did gi dem wan sain im se di wan we mi kis a im a di man ares im
1122,MAT,26,JNT,so siem taim im go op tu jiizas an se oudi tiicha an kis im
1123,MAT,26,JNT,jiizas se tu im se fren du wa yu kom ya fi du
1124,MAT,26,JNT,den dem kom kom uol aan pan jiizas an ares im
1125,MAT,26,JNT,bot wan a jiizas falara dem grab im suod an tek it chap aaf di iez a di sorvant fi di liida fi di priis dem
1126,MAT,26,JNT,den jiizas se tu im se put op bak yu suod kaaz enibadi we tek op suod fait a suod ago kil dem
1127,MAT,26,JNT,ar a tingk unu tingk se mi kyaahn kaal pan mi faada an im wudn sen wan bag a ienjel kom elp mi rait ya nou muo dan twelv big gruup a dem
1128,MAT,26,JNT,bot ef mi du dat ou wa rait dong iina gad wod we se a so it fi go wuda kom chuu iihn
1129,MAT,26,JNT,da taim de jiizas se tu di kroud a piipl se a kom unu kom wid suod an big tik fi ares mi laik se mi a oul tiif an mordara die iin die out unu si mi iina di yaad we gad ous de a tiich an unu no ares mi
1130,MAT,26,JNT,bot dis ya apm so wa di prafit dem se iina gad wod kyan kom chuu den aal a im speshal falara dem ron we lef im
1131,MAT,26,JNT,nou di piipl dem we ares jiizas tek im kyari im go a kaiyafas im did a di liida fi di priis dem an a fi im ous di laa tiicha an elda dem did gyada op
1132,MAT,26,JNT,bot piita did de likl forda aaf a fala jiizas im fala im go aal di wie tu wich paat di liida fi di priis dem liv im go iin de an go sidong out iina di yaad wid di gyaad dem fi si wa ago apm tu jiizas
1133,MAT,26,JNT,di ed priis an aal a di juu liida dem did a chrai kom op wid aal kaina lai fi tel pan jiizas so dem kuda kil im
1134,MAT,26,JNT,bot dem kudn fain notn fi yuuz kil im iivn duo wan bag a piipl kom op kom tel lai pan im
1135,MAT,26,JNT,den tuu piipl kom op
1136,MAT,26,JNT,ier dem no da man ya se mi kyan mash op gad ous an bil it bak iina chrii die
1137,MAT,26,JNT,so di liida fi di priis dem tan op an se tu jiizas se yu naa notn fi se a wa kaina sitn dem ya dem a se bout yu
1138,MAT,26,JNT,bot jiizas no se notn
1139,MAT,26,JNT,di liida fi di priis dem se tu im se infronta di gad we liv mi de kaal pan yu fi taak chuut yu a di krais gad pikni
1140,MAT,26,JNT,so jiizas se tu im se yu se it yuself bot ier mi no fram nou aan yu ago si di man we gad pik
1141,MAT,26,JNT,a sidong a di rait an
1142,MAT,26,JNT,a di wan we powaful an
1143,MAT,26,JNT,a kom dong pan kloud we kom outa evn
1144,MAT,26,JNT,wen di liida fi di priis dem ier dat de im tier im kluoz an se im tingk se im an gad a wan im disrispek gad wa wi waahn muo piipl fi pruuv notn fa unu ier im a dis op gad
1145,MAT,26,JNT,wa di kuot se
1146,MAT,26,JNT,dem se im gilti a ded im fi ded
1147,MAT,26,JNT,den dem pit iina im fies an tomp im op an som a dem slap im op
1148,MAT,26,JNT,an se yu no prafit iihn krais jiizas so tel wi a uu lik yu
1149,MAT,26,JNT,nou piita did a sidong out iina di yaad we di liida fi di priis dem liv wan sliev gyal kom op tu im an se di man fram gyalalii jiizas yu did de mongks im tu
1150,MAT,26,JNT,bot piita se a lai shi a tel infronta aal a dem mi no nuo we yaa chat se
1151,MAT,26,JNT,wen im go outa di giet wan neda sliev gyal si im an se tu di piipl dem we did out de se da man ya did de mongks jiizas we kom fram nazaret
1152,MAT,26,JNT,im se a lai shi did a tel tu da taim ya im swier ier im no mi nuo sa mi swier se mi no nuo di man
1153,MAT,26,JNT,likl lieta di piipl dem we tan op de kom tu piita an se yu a riili wan a dem tu aal ou yu chat gi yu we man yu soun laik dem
1154,MAT,26,JNT,piita staat kos an kaal dong aal kaina kraasiz pan imself an im swier an se mi no nuo di man
1155,MAT,26,JNT,sed taim wan kak kruo
1156,MAT,26,JNT,den piita memba we jiizas did se bifuo di ruusta kruo yu ago se yu no nuo mi chrii taim piita go outsaid an im baal an im baal an im baal so til
1157,MAT,27,JNT,orli orli iina di maanin aal a di ed priis an juu elda dem miit op an mek op dem main fi kil jiizas
1158,MAT,27,JNT,dem tai im op kyari im go we an an im uova gi pailat di govana
1159,MAT,27,JNT,wen juudas di wan we did sel im out si se dem gi uova jiizas fi dem kil im im sari bout wa im did du an kyari bak di toti silva kain dem go gi di ed priis an elda dem
1160,MAT,27,JNT,ier im no mi sin mi sin kaa mi sel out sumadi we neehn du notn rang
1161,MAT,27,JNT,bot dem se tu im se wa dat av fi du wid wi a fi yu prablem dat gwaan go diil wid dat yuself
1162,MAT,27,JNT,so juudas chuo dong di silva kain dem iina gad ous an lef deso den im go we go eng imself
1163,MAT,27,JNT,di ed priis dem tek op di moni an se it no rait fi wi put da moni ya wid gad moni kaa a blod moni dis
1164,MAT,27,JNT,so dem taak wid dem wan aneda an mek op dem main fi tek di moni bai piis a lan we bilang tu sumadi we mek klie pat an dem yuuz da lan de beri farina
1165,MAT,27,JNT,a so kom aal a nou piipl kaal da piis a lan de blod fiil
1166,MAT,27,JNT,sieka dat we di prafit jerimaiya did se kom chuu im did se
1167,MAT,27,JNT,dem tek di toti silva kain dem a dat di izrel piipl dem se im wot
1168,MAT,27,JNT,an dem tek dat bai di piis a lan we bilang tu sumadi we mek klie pat a siem so di laad tel mi it fi go
1169,MAT,27,JNT,nou jiizas tan op infronta di govana an di govana aks im se yu a di juu dem king
1170,MAT,27,JNT,jiizas se a yu se so
1171,MAT,27,JNT,an wen di liida fi di priis dem an di juu liida dem se im du aal kaina rang sitn im neehn ansa bak
1172,MAT,27,JNT,den pailat se tu im se yu no ier umoch bad sitn dem se yu du
1173,MAT,27,JNT,bot jiizas no ansa no iivn wan a dem dat did sopraiz di govana
1174,MAT,27,JNT,nou iina di paasuova alidie di govana aalwiez frii wan prizna enibadi we di kroud waahn
1175,MAT,27,JNT,dis ya taim dem did lak op wan wikid prizna evribadi did nuo im im did niem jiizas barabas
1176,MAT,27,JNT,so afta di kroud a piipl gyada op pailat se tu dem se uu unu waahn mi lego fuunu nou jiizas barabas ar jiizas di wan we dem kaal krais
1177,MAT,27,JNT,kaaz pailat nuo se dem onggl bring iin jiizas kaa dem bad main
1178,MAT,27,JNT,wen pailat de de a sidong iina im speshal siit az joj fi di kies im waif sen im da mesij ya no av notn fi du wid da man de kaa im no du notn rang mi av wan bad bad jriim bout im tide laaks it mek mi sofa
1179,MAT,27,JNT,bot di ed priis an juu elda dem push di piipl dem fi aks fi barabas an fi mek dem kil jiizas
1180,MAT,27,JNT,di govana aks dem outa di tuu a dem wich wan unu waahn mi lego
1181,MAT,27,JNT,an di piipl dem se barabas
1182,MAT,27,JNT,pailat se tu dem se den wa mi fi du wid jiizas we dem kaal krais
1183,MAT,27,JNT,di uol a dem se niel im pan di kraas
1184,MAT,27,JNT,so im se fi wa wa rang im du
1185,MAT,27,JNT,bot dem shout louda dan dem did a shout fos niel im pan di kraas
1186,MAT,27,JNT,wen pailat si se im neva did a go no we wid dis ya bot did onggl a rail op di kroud muo im tek waata wash im an infronta dem an se a no mi mek da man ya ded fiim blod de pan fuunu ed
1187,MAT,27,JNT,aal a di piipl dem se ye bliem wi mek im blod kom dong pan wi an wi pikni dem
1188,MAT,27,JNT,den im let go barabas gi dem im mek dem tek wip biit jiizas an den gi im uova fi dem niel im pan di kraas
1189,MAT,27,JNT,den di govana suoja dem tek jiizas wich paat di govana liv an kaal op di ada suoja dem fi gyada op roun im
1190,MAT,27,JNT,dem tier aaf im kluoz an put aan wan brait red ruob pan im
1191,MAT,27,JNT,afta dem mek wan kroun outa makabush dem put it pan im ed dem put piis a tik iina im rait an an dem niil dong infronta im an a muuv laik se dem did waahn tek im fi iidiyat ier dem no manaz an rispek tu di juu dem king
1192,MAT,27,JNT,dem pit pan im an tek big tik biit im iina im ed uova an uova
1193,MAT,27,JNT,afta dem mak im don dem tek aaf di ruob an put aan bak fi im uona kluoz den dem kyari im go we fi niel im pan di kraas
1194,MAT,27,JNT,wen dem a go we wid jiizas dem fain wan man fram sairiin we niem saiman dem fuos im fi kyari jiizas kraas
1195,MAT,27,JNT,dem kech a wan plies we niem golgota we miin di skol plies
1196,MAT,27,JNT,an di suoja dem gi im wain miks op wid sitn bita fi jringk bot wen jiizas ties likl im neehn waahn jringk it
1197,MAT,27,JNT,wen dem don niel im pan di kraas dem chuo dais fi shier op im kluoz
1198,MAT,27,JNT,den dem sidong rait deso an gyaad im
1199,MAT,27,JNT,uova im ed dem put op wan sain we shuo a wa im du mek dem kil im it se dis a jiizas di juu dem king
1200,MAT,27,JNT,wen dem did a niel im pan di kraas dem did niel op tuu tiif tu wan did de pan im raitansaid an wan pan im lefansaid
1201,MAT,27,JNT,di piipl dem we did a paas se aal kaina torbl sitn bout im dem shiek dem ed
1202,MAT,27,JNT,ier dem no yu we kyan mash op gad ous an bil it bak iina chrii die siev yuself no ef yaa gad bwai pikni kum dong aafa di kraas
1203,MAT,27,JNT,a no dem wan aal di ed priis plos di laa tiicha an elda dem did a laaf aafa jiizas ier dem no
1204,MAT,27,JNT,im siev ada piipl bot im kyaahn siev imself im a di king fi izrel a wa kaina king im bi im a izrel king mek im kom dong aafa di kraas nou an wi wi biliiv wa im se
1205,MAT,27,JNT,im se im chos iina gad den mek gad siev im ef a dat gad waahn du kaa im no se mi a gad pikni
1206,MAT,27,JNT,aal di tiif dem we did niel pan di kraas wid im did kos im out tu
1207,MAT,27,JNT,nou fram migl die di uol plies get daak til chrii aklak
1208,MAT,27,JNT,wen it kech bout chrii aklak jiizas shout out loud loud eli eli lema sabaktanai dat miin
1209,MAT,27,JNT,mi gad mi gad wa mek yu lef mi an gaan
1210,MAT,27,JNT,wen som a di piipl dem we did tan op de ier im dem se da man ya a kaal fi ilaija
1211,MAT,27,JNT,sed taim wan a dem ron go get wan sponj an ful it op wid sowa wain an put it pan wan piis a tik an gi im fi jringk
1212,MAT,27,JNT,bot di res a dem se lef im an mek wi si ef ilaija ago kom kom siev im
1213,MAT,27,JNT,den jiizas baal out agen loud loud an put im spirit iina gad an
1214,MAT,27,JNT,siem taim di kortn we did eng op iina gad ous plit iina tuu fram tap tu batam di ort shiek op an di rakstuon dem plit uopm
1215,MAT,27,JNT,tuum flai uopm an uol iip a gad piipl dem we did ded kom bak alaiv
1216,MAT,27,JNT,dem kom outa dem tuum an afta jiizas ded an kom bak dem go iina jeruusilem an uol iip a piipl si dem
1217,MAT,27,JNT,wen di ed fi onjrid suoja an di suoja dem we did de wid im a gyaad jiizas si di ortkwiek an aal we did a apm dem kech dem fried wikid wikid ier dem no fi riil da wan ya did a gad bwai pikni fi chuu
1218,MAT,27,JNT,uol iip a uman did tan op forda out a wach we a gwaan dem did kom wid jiizas fram gyalalii an did a luk aafa im
1219,MAT,27,JNT,iina di gruup yu did av mieri magdaliin mieri dat a jiemz an juozif mada an zebidii bwai pikni dem mada did de de tu
1220,MAT,27,JNT,nou wen iivnin kech wan rich man fram arimatiya we niem juozif kom im did a wan a jiizas falara dem tu
1221,MAT,27,JNT,im go a pailat go aks im fi jiizas badi an pailat se dem fi gi im it
1222,MAT,27,JNT,juozif tek di badi rap it op iina wan kliin linin klaat
1223,MAT,27,JNT,an put it iina wan nyuu tuum dat a did fi im uona tuum we did iina di rak den im ruol wan big big stuon kraas infronta di tuum
1224,MAT,27,JNT,mieri magdaliin an di ada mieri did a sidong de kraas fram di tuum
1225,MAT,27,JNT,di neks die dat a did di sabat die di ed priis dem an di farisii dem miit op tugeda infronta pailat
1226,MAT,27,JNT,dem se sa wi memba wen da oul laiyad de did stil a liv ou im weehn se afta chrii die mi ago kom bak alaiv
1227,MAT,27,JNT,so tel dem sa fi mek shuor se di tuum gyaad gud gud til di tord die so im falara dem no kom kom tek we im badi an tel di piipl dem se im kom bak alaiv ef dem se so an chrik op piipl dat de lai wuda wos dan di fos wan wen im did kliem se a im a di krais
1228,MAT,27,JNT,so pailat se tu dem se tek wan gruup a suoja fi go gyaad di tuum an mek shuor se dem gyaad it di bes wie dem kyan gyaad it
1229,MAT,27,JNT,so dem lef go we wid di suoja dem an dem maak di stuon so dem wuda nuo ef nobadi muuv it
1230,MAT,28,JNT,nou afta sabat don orli sonde maanin di fos die a di wiik kom mieri magdaliin an di neks mieri go fi go luk pan di tuum
1231,MAT,28,JNT,an aal av a sodn wan wikid wikid ortkwiek shiek op di plies kaa wan a gad ienjel dem kom dong fram evn an kom ruol we di stuon an sidong pan it
1232,MAT,28,JNT,im did luk brait laka laitnin an im kluoz did wait laik sunuo
1233,MAT,28,JNT,di gyaadi dem did so fraitn dem a shiek iina dem buon dem jrap a grong an tif out laka ded dem ded
1234,MAT,28,JNT,bot di ienjel se tu di uman dem se no fried mi nuo se a jiizas unu a luk fa di wan we dem kil pan di kraas
1235,MAT,28,JNT,im no de ya kaa gad mek im kom bak alaiv jos laik wa im did se kom luk wich paat im did a lidong
1236,MAT,28,JNT,den ori op an go tel im falara dem se im ded an kom bak alaiv im a go a gyalalii til unu kom unu wi si im de wen unu riich mi tel unu we mi did fi tel unu lisn wa mi se an du wa mi se unu fi du
1237,MAT,28,JNT,di uman dem tek aaf kwik kwik dem fraitn an glad siem taim an dem ron go tel jiizas falara dem
1238,MAT,28,JNT,bot jiizas miit dem op an se tu dem se iel dem kom tu im ben dong a grong uol aan pan im fut an worship im
1239,MAT,28,JNT,den jiizas se tu dem se no fried gwaan go tel mi breda dem se dem kyan go a gyalalii dem wi si mi de
1240,MAT,28,JNT,siem taim dem a go deso som a di gyaadi dem go iina di toun go tel di ed priis dem evriting we apm
1241,MAT,28,JNT,afta dat di ed priis dem miit op wid di elda dem an kuk op wan plan dem gi di suoja dem wan uol iip a moni
1242,MAT,28,JNT,an se tu dem se a dis unu fi tel evribadi se im falara dem kom iina di nait an kom tiif im badi wen wi weehn a sliip
1243,MAT,28,JNT,ef di govana ier da tuori ya wi wi wok it out an mek shuor se unu no get iina no chobl
1244,MAT,28,JNT,so dem tek di moni an du wa dem tel dem fi du an piipl stil a taak da tuori ya mongks di juu dem op tu tide die ya
1245,MAT,28,JNT,so jiizas ilevn falara dem go a gyalalii a di mountn we im did tel dem fi go
1246,MAT,28,JNT,wen dem si im dem worship im bot som a dem neehn tuu shuor ef a im
1247,MAT,28,JNT,den jiizas kom kom se tu dem se gad gi mi powa uova evriting we a liv iina evn an pan ort
1248,MAT,28,JNT,so gwaan yuuz fi mi powa tiich mi mesij tu piipl evriwe so dem kyan ton mi falara tu an yuuz di powa we di faada di bwai pikni an di uoli spirit gi an baptaiz dem
1249,MAT,28,JNT,gwaan go tiich dem fi lisn an fala aal a di ruul dem we mi guunu an memba mi no lef unu non at aal mi de wich paat unu de til taim don
1250,MRK,1,JNT,dis a ou di gud nyuuz bout jiizas krais gad bwai pikni staat
1251,MRK,1,JNT,it rait dong iina di buk we di prafit aizaiya rait se
1252,MRK,1,JNT,luk mi wi sen mi mesinja fi gwaan til yu kom
1253,MRK,1,JNT,im ago get piipl redi fi yu
1254,MRK,1,JNT,sumadi a shout iina di dezot
1255,MRK,1,JNT,klier di wie fi di laad kom chuu
1256,MRK,1,JNT,mek di chrak we di laad fi waak pan chriet
1257,MRK,1,JNT,so jan di baptis staat fi priich iina di dezot an se piipl fi ton we fram dem sin get baptaiz an gad wi paadn dem fi aal di rang we dem du
1258,MRK,1,JNT,piipl fram aal uova judiya an evribadi we liv iina jeruusilem did a go tu im wen dem si se dem a sina an sari fi di rang we dem du im baptaiz dem iina di riva jaadn
1259,MRK,1,JNT,jan kluoz did mek outa kyamil ier wid wan leda belt roun im wies an fi im fuud im nyam graasapa an oni we im fain iina di dezot
1260,MRK,1,JNT,jan tel di piipl dem se sumadi muo powaful dan mi a kom an mi no iivn gud inof fi pul di chrap pan im slipaz
1261,MRK,1,JNT,mi baptaiz unu iina waata bot im ago baptaiz unu wid di uoli spirit
1262,MRK,1,JNT,roun dem taim de jiizas did kom fram nazaret iina gyalalii an jan did baptaiz im iina riva jaadn
1263,MRK,1,JNT,siem taim jiizas a kom op outa di waata im si evn uopm op an di spirit a kom dong pan im laik wan dov
1264,MRK,1,JNT,an wan vais fram evn se yu a fi mi wan degedege bwai pikni mi lov yu an yu mek mi aat glad
1265,MRK,1,JNT,siem taim di uoli spirit kaaz jiizas fi go iina di dezot
1266,MRK,1,JNT,an im did iina di dezot fi faati die an wen im did out de sietan chrai aad aad fi mek im du rang im did out de mongks di wail animal dem bot ienjel did a luk aafa im
1267,MRK,1,JNT,nou afta dem lak op jan iina prizn jiizas go a gyalalii go priich gad gud nyuuz
1268,MRK,1,JNT,im se a taim nou gad suun ruul iina evri wie ton we fram unu sin an ton tu gad an biliiv di gud nyuuz
1269,MRK,1,JNT,wen im did a waak saida gyalalii sii im si saiman an im breda anju dem did a fling out dem net iina di liek fi kech fish kaaz dem a did fishaman
1270,MRK,1,JNT,jiizas se tu dem se fala mi an siem laik ou unu kech fish mi wi tiich unu ou fi kech piipl an mek dem ton mi falara
1271,MRK,1,JNT,so dem lef dem buot siem taim an fala jiizas
1272,MRK,1,JNT,likl dong fram deso im si jiemz an jan zebidii tuu bwai pikni dem iina wan buot a fiks dem net
1273,MRK,1,JNT,jiizas kaal dem an siem taim dem go fala im dem lef dem faada zebidii iina di buot wid di man dem we did a wok fi im
1274,MRK,1,JNT,lieta jiizas an im falara dem lef go a kyaporniyom pan di sabat im go iina di juu dem choch an staat fi tiich
1275,MRK,1,JNT,evribadi shak wen dem ier di sitn dem we im did a tiich kaaz im tiich laik sumadi we av di rait an di powa fi du it im neehn tiich laik di laa tiicha dem
1276,MRK,1,JNT,siem taim wan man we did iina di juu dem choch we diiman did tek kanchuol a baal out
1277,MRK,1,JNT,jiizas a nazaret wa yu waahn wid wi a kom yu kom fi kil wi aaf mi nuo uu yu bi yu a di uoli wan we kom fram gad
1278,MRK,1,JNT,kiba yu mout jiizas se tu di diiman iina wan siiros vais kom outa di man
1279,MRK,1,JNT,di diiman fling im dong an mek im de de a flata it baal out loud loud an kom outa im
1280,MRK,1,JNT,di piipl dem did wel shak so dem aks dem wan aneda a wa dis ya a som powaful nyuu sitn im a tiich da man ya aal av di powa an di rait fi aada diiman fi kom outa piipl an dem du wa im se
1281,MRK,1,JNT,nyuuz bout jiizas pred faas faas aal uova di ieriya roun gyalalii
1282,MRK,1,JNT,afta jiizas lef di juu dem choch dem go chriet a saiman an anju ous jiemz an jan did go wid dem tu
1283,MRK,1,JNT,saiman madainlaa did sik iina bed a ruos wid fiiva wen jiizas riich a di ous dem tel im bout ar
1284,MRK,1,JNT,jiizas go tu ar uol ar an an tek taim riez ar op di fiiva brok an shi staat luk aafa dem
1285,MRK,1,JNT,afta di son go dong an iivnin kom di piipl dem kyari aal a di sik piipl dem an aal a di piipl dem we diiman did a kanchuol go a jiizas
1286,MRK,1,JNT,di uol toun gyada op a di ous duor
1287,MRK,1,JNT,so im iil uol iip a dem we did sik wid aal kaina difrant difrant siknis an ron out diiman outa nof a dem bot im neva mek di diiman dem se notn kaaz dem did nuo uu im bi
1288,MRK,1,JNT,orli orli iina di maanin wen it did stil daak daak jiizas get op an go fain wan plies we nobadi no de so im kuda tan de an prie
1289,MRK,1,JNT,so saiman an im fren dem staat luk fi im
1290,MRK,1,JNT,wen dem fain im dem se tu im se evribadi a luk fi yu
1291,MRK,1,JNT,so im ansa dem se mek wi go a som ada plies iina di dischrik dem we de nier yaso so mi kyan priich tu dem tu kaaz a dat mi kom out ya fi du
1292,MRK,1,JNT,so im go aal bout gyalalii go priich iina di juu dem choch an ron out diiman outa piipl
1293,MRK,1,JNT,wan fasifasi skin man kom tu jiizas im go dong pan im nii an beg jiizas fi elp im im se ef yu waahn fi kyuor mi an mek mi kliin yu av di powa fi dwiit
1294,MRK,1,JNT,jiizas fiil sari fi di man so im chrech out im an an toch im an se mi waahn yu fi get kliin gwaan yu beta nou
1295,MRK,1,JNT,di man get beta siem taim an im skin get kliin kliin
1296,MRK,1,JNT,siem taim jiizas waan im aaf chrang chrang an sen im we
1297,MRK,1,JNT,jiizas tel im se mek shuor se yu no se notn tu nobadi bout dis nou dat yu get beta jos gwaan go shuo yuself tu di priis an kyari di sakrifais we muoziz laa se yu fi gi wen yu skin get beta dat wi shuo evribadi se yu get kliin
1298,MRK,1,JNT,bot di man lef an staat pred tu evribadi wa jiizas du fi im so fram dat jiizas kudn go iina no toun mek nobadi si im im afi tan iina di konchri paat faar faar fram di toun bot piipl stil kip aan a kom tu im fram aal bout
1299,MRK,2,JNT,afta kopl die jiizas go baka kyaporniyom an nyuuz pred aal bout se im kom uom
1300,MRK,2,JNT,so piipl staat fi gyada op a im ous an di plies did ram op so til yu kudn fain no we fi tan op no iivn a di duor an jiizas priich gad wod tu dem
1301,MRK,2,JNT,som piipl kom de wid wan kripl man fi si jiizas an fuo a di man dem did a kyari im
1302,MRK,2,JNT,bot sieka di kroud dem kudn get di man iina di ous we jiizas de so di man dem tier aaf paat a di ous tap an let dong di kripl man pan im chrecha
1303,MRK,2,JNT,wen jiizas si ou di man dem biliiv iina im im se tu di kripl man se mi pikni mi paadn yu fram aal a yu sin dem
1304,MRK,2,JNT,som a di laa tiicha dem did sidong de an dem staat tingk aad aad tu demself se
1305,MRK,2,JNT,a wa rang wid da man ya duo iihn ou im fi se dem sitn de im a disrispek gad no onggl gad wan kyan paadn sin
1306,MRK,2,JNT,bot siem taim jiizas pik op iina im spirit wa dem did a tingk so im se tu dem se wa mek unu a tingk dem sitn de iina unu aat
1307,MRK,2,JNT,wich wan iiziya fi tel di kripl man mi paadn yu sin dem ar fi tel im se tan op pik op yu chrecha an waak
1308,MRK,2,JNT,bot fi mek unu nuo mi ago shuo unu se di man we gad pik av di rait an di powa fi paadn sin pan ort so im se tu di kripl man se
1309,MRK,2,JNT,lisn tu mi tan op tek op yu chrecha an go a yu yaad
1310,MRK,2,JNT,di man get op siem taim tek op im chrecha an ed fi im yaad wail evribadi did a wach im di piipl did shak an dem priez gad an se wi neva si notn laik dis bifuo
1311,MRK,2,JNT,jiizas go bak pan di siisaid an uol iip a piipl gyada op roun im an im tiich dem
1312,MRK,2,JNT,wen im did de pan im wie im si liivai alfiyos bwai sidong wich paat piipl kalek taks jiizas se tu im se fala mi so im get op an fala jiizas
1313,MRK,2,JNT,afta dat jiizas go nyam a liivai yaad an nof taks kalekta an piipl we du rang did kom kom sidong an nyam wid im an im speshal falara dem kaaz a uol iip a piipl did a fala im
1314,MRK,2,JNT,wen di laa tiicha dem an di farisii dem si se jiizas did a nyam wid taks kalekta an piipl we du rang dem aks im falara dem se wa mek im nyam wid di taks kalekta an rangduwa
1315,MRK,2,JNT,wen jiizas ier wa dem se im se tu dem se piipl we no sik no niid dakta a onggl sik piipl niid dakta mi neehn kom ya fi tel piipl we du rait fi ton fram dem rang a piipl we du rang mi kom ya fa
1316,MRK,2,JNT,nou jan di baptis falara dem an di farisii dem did a kip we fram fuud som piipl kom tu jiizas an aks im se wa mek jan falara dem an di farisii dem a kip we fram fuud an fi yu falara dem naa du dat
1317,MRK,2,JNT,jiizas ansa dem se yu tingk se di piipl dem we di braidgruum invait a im wedn fi kip we fram fuud wen im mongks dem wen di braidgruum de mongks dem dem kyaahn kip we fram fuud
1318,MRK,2,JNT,bot di taim ago kom wen di braidgruum ago get tek we fram dem da taim de dem wi kip we fram fuud
1319,MRK,2,JNT,nobadi no yuuz piis a nyuu klaat fi pach op uol kluoz ef dem du dat wen dem wash di kluoz di nyuu klaat ago tier we fram di uol wan an lef wan biga uol dan wa did de de bifuo
1320,MRK,2,JNT,nobadi no chuo nyuu wain iina uol wain bakl ef dem du dat di wain ago bos op di bakl di bakl ago mash op an di wain ago wies wa piipl du a put nyuu wain iina nyuu wain bakl
1321,MRK,2,JNT,wan sabat jiizas an im speshal falara dem did a go chuu wan wiit fiil im falara dem staat pik som a di wiit dem wen dem did a paas chuu
1322,MRK,2,JNT,so som farisii aks jiizas se luk ya wa mek dem a du wa di laa se dem no fi du pan di sabat
1323,MRK,2,JNT,jiizas ansa dem se unu neva riid wa dievid did du wen im an im fren dem did onggri
1324,MRK,2,JNT,ou im go iina gad ous wen taim abaiyataar a did liida fi di priis dem nyam di uoli bred we di laa se onggl di priis dem fi get an aal gi im fren dem som
1325,MRK,2,JNT,den jiizas se tu dem se di sabat did mek fi piipl piipl neva mek fi di sabat
1326,MRK,2,JNT,kaaz a dat di man we gad pik a im ruul an im ruul aal uova di sabat
1327,MRK,3,JNT,wan neda die jiizas go baka di juu dem choch an wan man wid wan kripl an did de de
1328,MRK,3,JNT,di farisii dem wach jiizas laik wan aak fi si ef im did a go mek di man beta pan di sabat so dem kuda av sopm fi se gens im
1329,MRK,3,JNT,so jiizas se tu di man wid di kripl an se tan op infronta evribadi
1330,MRK,3,JNT,den im aks di piipl wich wan di laa se wi kyan du pan di sabat fi du gud ar fi du bad fi siev sumadi laif ar fi kaaz sumadi fi ded bot nobadi neva se a wod
1331,MRK,3,JNT,jiizas luk roun pan dem an im did wel beks an it bon im fi si ou dem aadiez so im se tu di man se chrech out yu an di man chrech out im an an im an get beta
1332,MRK,3,JNT,so siem taim di farisii dem lef out an go staat plan wid erad falara dem fi kil jiizas
1333,MRK,3,JNT,den jiizas an im falara dem lef out an go dong a di sii an wan uol iip a piipl fram gyalalii fala im an fram judiya
1334,MRK,3,JNT,jeruusilem iduomiya uova di ada saida riva jaadn an roun taiya an saidan uol iip muo piipl kom tu im wen dem ier bout di sitn dem we im did du
1335,MRK,3,JNT,sieka di kroud jiizas tel im falara dem fi get wan likl buot redi fi im so dat di kroud wudn push aad gens im
1336,MRK,3,JNT,kaaz chuu im did iil nof a dem aal a di sik piipl dem did a push an a chrai fi get kluos so dem kuda toch im
1337,MRK,3,JNT,an piipl we av diiman iina dem enitaim di diiman dem si jiizas dem fling dong demself an baal out se yu a gad bwai pikni
1338,MRK,3,JNT,bot jiizas wuda waan di diiman dem se dem mosn tel nobadi bout im
1339,MRK,3,JNT,nou jiizas go op pan wan il an kaal aal uu im did waahn an dem kom tu im
1340,MRK,3,JNT,im pik out twelv man we im kaal im apasl so dat dem kuda tan wid im an dat im kuda sen dem fi go priich
1341,MRK,3,JNT,an dat im kuda gi dem di rait an di powa fi ron out diiman outa piipl
1342,MRK,3,JNT,di twelv we im pik a did saiman we im kaal piita
1343,MRK,3,JNT,jiemz an im breda jan zebidii tuu bwai dem we im kaal buowanojiiz dat miin man we komiin laik tonda
1344,MRK,3,JNT,anju filip bartalimyuu matyu tamas jiemz alfiyos bwai tadiyos saiman di zelat
1345,MRK,3,JNT,an juudas iskyariyat di wan we sel out jiizas
1346,MRK,3,JNT,nou jiizas go baka di ous wich paat im did a stie an wan kroud a piipl did gyada op de so im an im falara dem kudn get fi iit
1347,MRK,3,JNT,wen im fambili ier dis dem go fi im fi go tek chaaj a im kaaz dem se im a luuz im ed
1348,MRK,3,JNT,di laa tiicha dem we did kom dong fram jeruusilem se im av belzibul di diiman ruula iina im a belzibul gi im powa fi ron out diiman
1349,MRK,3,JNT,so jiizas kaal di piipl dem an tel dem wan likl tuori fi tiich dem sitn im aks dem se ou sietan fi ron out imself iihn
1350,MRK,3,JNT,ef di piipl a wan kindom a iet dem wan aneda an a fait gens dem wan aneda da kindom de kyaahn laas lang
1351,MRK,3,JNT,ef di piipl iina wan fambili a iet dem wan aneda an a fait gens dem wan aneda da fambili de kyaahn laas lang
1352,MRK,3,JNT,an ef sietan iet imself an a fait imself im no wuda luuz im powa im kindom no wuda mash op an no don im wuda don fa
1353,MRK,3,JNT,an nobadi kyaahn brok iina wan chrang man ous an tiif out im sitn dem dem wuda afi tai im op fos wen dem tai im op a da taim de dem kyan tek we evriting
1354,MRK,3,JNT,mi a tel unu di chuut piipl wi get paadn fi aal kaina sin iivn fi aal a di torbl sitn dem we dem se gens gad
1355,MRK,3,JNT,bot nobadi we se torbl sitn gens di uoli spirit kyaahn get paadn fi dat kaaz dem wuda sin wan sin we nobadi kyaahn get paadn fa non at aal
1356,MRK,3,JNT,jiizas se dat kaaz dem did se im av wan diiman iina im
1357,MRK,3,JNT,den jiizas mada an im breda dem kom fi si im dem tan op outa duor an sen sumadi go kaal im
1358,MRK,3,JNT,di kroud a piipl we did sidong roun im se tu im se yu mada yu breda an sista dem outa duor fi si yu
1359,MRK,3,JNT,im ansa dem se uu a mi mada an uu a mi breda dem
1360,MRK,3,JNT,den im luk roun pan di piipl dem we did a sidong roun im an se si mi mada an mi breda dem ya
1361,MRK,3,JNT,enibadi we du wa gad se dem fi du a mi breda sista an mada dat
1362,MRK,4,JNT,wan neks taim jiizas did a tiich saida di liek wan big big kroud a piipl gyada op roun im im did afi go iina wan buot pan di liek go sidong wail di iip a piipl dem tan op a di lieksaid
1363,MRK,4,JNT,an im yuuz som likl tuori an tiich dem uol iip a sitn im se tu dem se
1364,MRK,4,JNT,ier dis wan faama did go out fi plaant som siid
1365,MRK,4,JNT,an wen im did a plaant som a di siid dem jrap wich paat piipl waak an di bod dem kom kom nyam dem op
1366,MRK,4,JNT,som jrap we bie rakstuon de dem neehn av moch dot fi gruo iina nou kaaz no uol iip a dot neehn de de di ruut kudn go dong diip diip so di plaant dem kom op faas faas
1367,MRK,4,JNT,wen di son kom op it skaach op di plaant dem an chuu dem ruut neehn lang inof dem jrai op an ded
1368,MRK,4,JNT,som ada siid jrap mongks makabush an wen dem pap op di makabush chuok dem so dem neva bier notn
1369,MRK,4,JNT,bot som a di siid dem jrap pan gud grong an kom bier fuud som bier toti an siksti an iivn onjrid taim muo dan wa di faama did plaant
1370,MRK,4,JNT,den jiizas se enibadi we av iez fi ier beta lisn gud
1371,MRK,4,JNT,afta di kroud lef di twelv apasl an di ada piipl dem we did de roun jiizas aks im bout di tuori dem
1372,MRK,4,JNT,so im ansa dem se unu get di chaans fi nuo di siikrit sitn dem bout gad kindom bot di piipl dem we de outsaid mi yuuz tuori tel dem evriting
1373,MRK,4,JNT,so
1374,MRK,4,JNT,iivn duo dem maita a luk an a luk aad aad dem naa go si notn
1375,MRK,4,JNT,an iivn duo dem maita a lisn an a lisn gud gud dem naa go andastan wa dem ier
1376,MRK,4,JNT,kaaz ef dem did andastan dem wuda ton we fram dem sin an get siev
1377,MRK,4,JNT,den jiizas aks dem se unu no andastan da tuori de den ou unu ago andastan no ada tuori
1378,MRK,4,JNT,di faama plaant di mesij
1379,MRK,4,JNT,di siid we jrap wich paat piipl waak dem a di piipl we ier di mesij bot sietan kom siem taim an tek we di mesij outa dem aat
1380,MRK,4,JNT,di siid dem we jrap wich paat bie rakstuon de a di piipl dem we wel glad fi gad wod siem taim dem ier it
1381,MRK,4,JNT,bot siem laik di plaant uufa ruut no go dong diip iina di grong dem no mek gad wod go diip iina dem aat so dem no laas no taim wen tof taim lik dem sieka gad wod dem gi op an ton bak siem taim siem laik ou di plaant jrai op an ded
1382,MRK,4,JNT,stil som piipl komiin laka di siid dem we jrap iina makabush dem piipl de ier gad wod
1383,MRK,4,JNT,bot chuu dem a fret bout laif chuu aal dem kyaahn tingk bout a ou fi mek moni an get rich an chuu dem waahn muo an muo tingz dem sitn de blak gad wod so it no du notn difrant iina dem laif
1384,MRK,4,JNT,bot som ada siid jrap pan gud grong dem a di piipl we ier gad wod an tek it iin an it bier uol iip a fruut toti siksti ar iivn wan onjrid taim muor dan wa di faama did plaant
1385,MRK,4,JNT,den jiizas tel dem wan neda tuori im se piipl no lait lamp fi put it anda baaskit ar anda bed duohn dem no put it we piipl kyan si di lait
1386,MRK,4,JNT,kaaz notn no aid we naa go kom out iina uopm an eniting we aid ago kom out we evribadi kyan si it
1387,MRK,4,JNT,enibadi we av iez fi ier beta lisn gud
1388,MRK,4,JNT,an im se tu dem se tingk gud bout wa unu ier eniting we unu dish out gi piipl a dat unu ago get bak an get aal muo pan tap a it
1389,MRK,4,JNT,kaaz enibadi we av sopm gad ago gi im muor bot di wan we no av notn gad ago tek we fram dem iivn di likl bit we dem av
1390,MRK,4,JNT,den jiizas se tu dem agen se mek mi tel unu ou gad kindom tan it komiin laik sumadi we plaant som siid iina im fiil
1391,MRK,4,JNT,di faama go sliip a nait an get op a maanin taim an di siid dem kech an gruo bot im no nuo ou di siid gruo
1392,MRK,4,JNT,pan it uon di grong mek di siid kech an gruo an bier fuud di staak kom fos den di kaan tik den di kaan pan di tik
1393,MRK,4,JNT,an wen di fuud we di faama plaant redi im pik dem
1394,MRK,4,JNT,jiizas aks di piipl dem agen wa wi kyan se gad kindom tan laik ar wa kaina tuori wi kyan yuuz fi elp piipl andastan it
1395,MRK,4,JNT,it komiin laik wan likl likl siid we sumadi plaant iina di grong it likla dan aal ada siid
1396,MRK,4,JNT,bot wen it plaant it gruo an get big biga dan aal a di plaant dem we iina di gyaadn it sen out som big big lim an di wail bod dem bil dem nes iina it
1397,MRK,4,JNT,so jiizas yuuz nof likl tuori laik dem ya fi tiich dem aal wa dem kuda andastan
1398,MRK,4,JNT,evriting im tel dem im yuuz tuori fi tel dem bot wen im de mongks im speshal falara dem im brok dong evriting tu dem fi mek dem andastan
1399,MRK,4,JNT,da siem die de wen it kech iivnin jiizas se tu im falara dem mek wi go uova di ada saida di liek
1400,MRK,4,JNT,so dem lef di kroud go iina di buot wid im an go pan di ada saida di liek som ada buot we did de de go wid im tu
1401,MRK,4,JNT,aal av a sodn som chrang chrang briiz staat bluo an it bluo op di waata iina di buot til it nieli ful
1402,MRK,4,JNT,aal dem taim de jiizas did faas a sliip pan wan pila iina di baka di buot so dem wiek im op an se tu im se tiicha yu no si se wi out fi ded yu no kier
1403,MRK,4,JNT,so jiizas get op an taak chrang tu di briiz an tel di sii fi sekl dong so di briiz tap an di wiev dem sekl dong
1404,MRK,4,JNT,den jiizas aks dem se wa mek unu fried so unu stil no biliiv iina gad
1405,MRK,4,JNT,dem fried so til dem ton fuul so dem se tu wan aneda se a uu da man ya iivn di briiz an di sii dem du wa im tel dem
1406,MRK,5,JNT,jiizas an im falara dem riich di neks saida liek gyalalii iina di konchri we di girasiinz piipl dem liv
1407,MRK,5,JNT,siem taim jiizas kom outa di buot wan man we did av wan diiman kom fram di beriyin grong an kom op tu im
1408,MRK,5,JNT,di man did liv a di beriyin grong an nobadi kudn tai im op no muor no iivn wid chien
1409,MRK,5,JNT,kaaz a nof taim piipl tai op im an an im fut dem wid chien an aiyan chrap bot im aalwiez bos aaf di chien dem an brok op di aiyan chrap dem nobadi neva chrang inof fi kanchuol im
1410,MRK,5,JNT,nait an die im did de iina di griev yaad an op iina di mountn a baal out an kot kot op imself wid stuon
1411,MRK,5,JNT,wen di man spat jiizas fram faar im ron go jrap dong pan im nii infronta im
1412,MRK,5,JNT,den im baal out pan tap a im vais se lef mi no jiizas di muos ai gad bwai pikni mi a beg yu fi gad siek no mek mi sofa
1413,MRK,5,JNT,im se dat kaaz jiizas did tel im se kum outa da man ya yu diiman yu
1414,MRK,5,JNT,so jiizas aks im se wa yu niem an im ansa bak mi niem uoliip kaaz a nof a wi de ya
1415,MRK,5,JNT,den im beg an beg jiizas nof fi sen dem outa di ieriya
1416,MRK,5,JNT,pan di ilsaid yu did av wan uol iip a ag a nyam
1417,MRK,5,JNT,so di diiman dem beg im se sen wi go iina di ag dem mek wi go iina dem
1418,MRK,5,JNT,jiizas mek dem gwaan so di diiman dem kom outa di man an go chriet iina di ag dem den di uol a di ag dem bout tuu touzn a dem tek aaf dong di stiip stiip ilsaid an joun iina di liek
1419,MRK,5,JNT,wen dat apm di man dem we luk aafa di ag dem ron go pred di nyuuz iina di toun an di plies dem we de nier di toun so di piipl dem kom out fi si wa apm
1420,MRK,5,JNT,an wen dem riich we jiizas de dem si di man we did av iin diiman im did a sidong de av aan kluoz an iina im rait main an di piipl dem kech dem fried
1421,MRK,5,JNT,di wan dem we did si wa apm tu di man we did av iin di diiman tel evribadi wa did apm an dem taak bout di ag dem tu
1422,MRK,5,JNT,den di piipl dem beg jiizas fi lef dem ieriya
1423,MRK,5,JNT,wen jiizas did a go iina di buot di man we did av iin di diiman did a beg fi go wid im
1424,MRK,5,JNT,bot jiizas neva mek im go wid im insteda dat im se tu im se go a yu yaad go tu yu uona piipl dem an tel dem aal wa di laad du fi yu tel dem ou im gud an kain tu yu
1425,MRK,5,JNT,so di man lef an staat pred di nyuuz aal uova di ten siti dem we dem kaal dikyapolis im tel dem aal wa jiizas du fi im an evribadi did shak wen dem ier
1426,MRK,5,JNT,afta dat jiizas go bak kraas liek gyalalii iina wan buot wen im riich wan big kroud gyada op roun im pan di siisaid
1427,MRK,5,JNT,den wan man niem jairos we did inchaaj a wan a di juu dem choch kom wich paat jiizas de wen im si im im go dong pan im nii infronta im
1428,MRK,5,JNT,im beg jiizas du mi likl daata ago ded du mi a beg yu kom put yu an pan ar an shi wi get beta an liv
1429,MRK,5,JNT,so jiizas go wid im wan big kroud go wid im tu an dem did a pres aad gens jiizas
1430,MRK,5,JNT,wan uman we did a sofa did iina di kroud fi twelv ier shi kudn tap bliid
1431,MRK,5,JNT,shi go wan uol iip a dakta bot non a dem kudn elp ar shi spen aaf aal ar moni pan dakta bil an insteda shi get beta shi onggl get wosa
1432,MRK,5,JNT,di uman did ier wa piipl did a se bout jiizas so shi kom op baka im iina di kroud an toch im kluoz
1433,MRK,5,JNT,kaaz shi did a se tu arself se ef mi kuda jos toch im kluoz mi wuda get beta
1434,MRK,5,JNT,wen shi toch im shi tap bliid siem taim an shi fiil iina ar badi se shi get beta
1435,MRK,5,JNT,siem taim jiizas nuo se di powa we im av did mek sumadi beta so im ton roun iina di kroud an did a aks a uu toch mi kluoz
1436,MRK,5,JNT,im falara dem se tu im se yu no si di kroud a piipl we a pres gens yu so ou yu fi aks a uu toch yu
1437,MRK,5,JNT,bot jiizas ton roun an stil a luk fi si a uu did toch im
1438,MRK,5,JNT,di uman did fried an a chrimbl kaaz shi nuo wa did apm tu ar so shi jrap arself a im fut an tel im evriting
1439,MRK,5,JNT,so jiizas se tu ar se daata kaaz yu biliiv iina mi yu aarait nou gwaan wid piis iina yu aat kaaz yu beta nou
1440,MRK,5,JNT,jiizas did stil a taak wen som piipl fram jairos yaad kom tu jairos di ed fi di juu dem choch dem tel im se yu gyal pikni ded wa mek yu stil a bada di tiicha
1441,MRK,5,JNT,bot jiizas neva pie dem no main im se tu di ed fi di juu dem choch no bada fried jos biliiv
1442,MRK,5,JNT,jiizas neva mek nobadi go wid im onggl piita jiemz an jiemz breda jan
1443,MRK,5,JNT,wen dem riich jairos yaad im si di piipl dem a mek wan bag a naiz an a pudong wan piis a loud baalin
1444,MRK,5,JNT,wen jiizas go iin im se tu dem se wa unu a baal an a gwaan so fa di pikni no ded a sliip shi a sliip
1445,MRK,5,JNT,an dem staat laaf aafa im
1446,MRK,5,JNT,bot jiizas sen evribadi outa di ous den im tek di likl gyal mada an faada an im chrii falara dem an go iina di ruum we di likl gyal did de
1447,MRK,5,JNT,den jiizas tek taim uol di likl gyal an an se tu ar se taliita kum dat miin likl gyal git op
1448,MRK,5,JNT,di likl gyal get op siem taim an staat waak roun shi a did bout twelv ier uol dem we si wa apm did shak so til
1449,MRK,5,JNT,bot jiizas aada dem chrang chrang no fi tel nobadi wa apm den im tel dem fi gi ar sopm fi nyam
1450,MRK,6,JNT,den jiizas lef da plies de an im an im falara dem go baka nazaret we im kom fram
1451,MRK,6,JNT,pan di sabat im tiich iina di juu dem choch uol iip a piipl we did ier im kudn biliiv dem iez so dem aks a we da man ya get di sitn dem we im a tiich fram ou im so waiz an di mirikl dem we im a wok a we im get di powa fi du dem
1452,MRK,6,JNT,a uu im no di kyaapinta dis no mieri bwai an wi no nuo im breda dem jiemz juozif juudas an saiman an im sista dem no liv ya wid wi an so dem did beks an neehn waahn diil wid jiizas non at aal
1453,MRK,6,JNT,bot jiizas se tu dem se piipl eva rispek an big op prafit yu nuo onggl di piipl dem we im baan an gruo mongks im uona fambili an uu im liv wid no shuo im da rispek de
1454,MRK,6,JNT,so jiizas kudn wok no mirikl de onggl fi toch kopl sik piipl an mek dem beta
1455,MRK,6,JNT,an im kudn biliiv ou di piipl dem neehn biliiv iina im
1456,MRK,6,JNT,den jiizas go roun an tiich iina di dischrik dem
1457,MRK,6,JNT,im kaal im twelv apasl dem an sen dem out tuu tuu an gi dem di rait fi ron out wikid spirit
1458,MRK,6,JNT,im tel dem se wen unu go wich paat mi sen unu di onggl ting unu fi kyari a unu waakn tik no bred no bag no moni
1459,MRK,6,JNT,wier unu slipaz bot no kyari no ada kluoz
1460,MRK,6,JNT,an im tel dem se enitaim unu go iina wan ous tan de til unu lef di ieriya
1461,MRK,6,JNT,ef unu go iina wan ieriya an di piipl dem no tek unu iin ar no waahn ier wa unu av fi se shiek di dos aafa unu fut wen unu a lef fi waan dem an fi shuo dem se gad no api wid dem an im ago joj dem
1462,MRK,6,JNT,so dem lef an staat fi priich se evribadi fi ton we fram dem sin an ton tu gad
1463,MRK,6,JNT,dem ron out nof diiman an naint nof sik piipl wid ail an mek dem get beta
1464,MRK,6,JNT,king erad did ier bout aal wa jiizas did a du kaaz evribadi did nuo bout jiizas som a di piipl dem did a se im a jan di baptis kom bak alaiv so a dat mek im av powa iina im fi wok mirikl
1465,MRK,6,JNT,som ada piipl did a se im a ilaija stil som ada piipl did a se im a wan prafit laik wan a di prafit dem fram wie bak wen
1466,MRK,6,JNT,bot wen erad ier aal wa di piipl dem did a se bout jiizas im se a jan uufa ed mi did mek dem chap aaf a im kom bak alaiv
1467,MRK,6,JNT,kaaz erad did mek im suoja dem ares jan an lak im op iina prizn im du dat sieka eruodiyas im breda filip waif we im did tek we an marid
1468,MRK,6,JNT,kaaz jan did tel im uova an uova se it no rait fi yu marid yu breda waif yu a brok di laa
1469,MRK,6,JNT,so eruodiyas kyari bad beli fi jan an did waahn kil im bot shi neva get di chaans
1470,MRK,6,JNT,kaaz erad did wel rispek jan an protek im kaaz im nuo se jan a did wan gud man we aalwiez du wa rait erad did lov fi lisn tu jan iivn duo evritaim im ier im wa jan se kanfyuuz im muor an muor
1471,MRK,6,JNT,bot eruodiyas get ar chaans pan di die wen erad did a kip op im bortdie paati aal a di tap man dem iina di govament di tap aami piipl dem an di liida dem fram gyalalii did de a di paati
1472,MRK,6,JNT,eruodiyas daata daans fi erad an im ges dem dem did wel api wid ou shi daans
1473,MRK,6,JNT,so erad se tu ar se aks mi fi eniting we yu waahn an mi wi gi yu
1474,MRK,6,JNT,im pramis ar se eniting yu aks fa mi wi gi yu op tu aaf a mi kindom
1475,MRK,6,JNT,so shi lef an go aks ar mada mama wa mi fi aks fa ar mada tel ar se aks fi jan di baptis ed
1476,MRK,6,JNT,so shi ron bak tu di king siem taim an tel im wa shi waahn shi se mi waahn jan di baptis ed pan wan pliet rait nou
1477,MRK,6,JNT,di king aat staat at im wen im ier wa shi aks fa bot im kudn tek bak im wod kaaz im did don pramis ar infronta aal a im ges dem aredi
1478,MRK,6,JNT,so im aada im suoja dem siem taim fi go chap aaf jan ed kyari it kom so di suoja dem go a di prizn go chap aaf jan ed
1479,MRK,6,JNT,wan a dem put it pan wan pliet an kyari it go gi di likl gyal an di gyal kyari it go gi ar mada
1480,MRK,6,JNT,wen jan falara dem ier wa apm dem go tek im badi an beri im
1481,MRK,6,JNT,den jiizas apasl dem gyada op roun im an tel im bout aal a wa dem did du an wa dem did tiich
1482,MRK,6,JNT,jiizas an im apasl dem kudn iivn get taim fi nyam kaaz a di uol iip a piipl we did a kom an go so jiizas tel im apasl dem se kom mek wi go a wan plies we nobadi no de so wi kyan get we fram di kroud get sopm fi nyam an res likl
1483,MRK,6,JNT,den dem lef iina wan buot fi go a wan plies we nobadi no de
1484,MRK,6,JNT,bot nof piipl si dem wen dem did a lef an figa out we dem did a go so piipl fram evri toun ron go a di plies we dem did a go an riich de bifuo dem
1485,MRK,6,JNT,wen jiizas kom outa di buot im si di big big kroud a piipl pan di siisaid an im fiil sari fi dem kaaz dem did komiin laik shiip we no av no shepad fi luk aafa dem so im tiich dem nof sitn
1486,MRK,6,JNT,liet iina di iivnin im speshal falara dem go tu im an se tu im se nobadi no liv out yaso an it wel liet aredi
1487,MRK,6,JNT,sen we di piipl so dem kyan go a di dischrik an toun dem we nier yaso so dem kyan bai sitn fi nyam
1488,MRK,6,JNT,jiizas ansa dem se unu gi dem sitn fi nyam so dem se tu im se it wuda tek iet mont wot a pie fi bai fuud fi fiid da kroud a piipl ya we wi fi get dat de kaina moni
1489,MRK,6,JNT,den jiizas aks dem se umoch bred unu av gwaan go fain out so dem fain out an tel im se wi av faiv bred an tuu fish
1490,MRK,6,JNT,den jiizas aada aal di piipl fi sidong pan di griin graas
1491,MRK,6,JNT,so dem sidong iina som gruup som gruup did av onjrid som gruup a fifti
1492,MRK,6,JNT,den jiizas tek di faiv bred an tuu fish an luk op iina di skai gi tangks an brok op di bred dem im gi im falara dem an dem tek it gi di piipl dem an im du di siem ting wid di fish dem
1493,MRK,6,JNT,evribadi nyam til dem beli ful
1494,MRK,6,JNT,an jiizas falara dem pik op twelv baaskit fula fish an bred wa di piipl dem nyam an lef
1495,MRK,6,JNT,an da die de a did bout faiv touzn man did nyam bred
1496,MRK,6,JNT,jiizas mek im speshal falara dem go iina di buot siem taim an go bak kraas betsieda bot im tan wich paat im did de til im don sen we di piipl dem
1497,MRK,6,JNT,afta im tel di piipl babai im go op iina di mountn fi prie
1498,MRK,6,JNT,wen iivnin kom jiizas did stil de we im did de im wan an di buot did iina di migl a di sii
1499,MRK,6,JNT,im kuda si se dem did a chogl aad fi ruo di buot kaaz di briiz did a bluo gens dem wen die did suun lait jiizas waak pan tap a di waata go out wich paat dem de kaaz im did waahn paas dem
1500,MRK,6,JNT,wen dem si im a waak pan tap a di waata dem did tingk a wan dopi so dem baal out
1501,MRK,6,JNT,kaaz aal a dem did si im an dem did kech dem fried bot im taak tu dem siem taim an se unu tek aat a mi man no bada fried
1502,MRK,6,JNT,den im go iina di buot wid dem an di briiz tap an dem did shak so til
1503,MRK,6,JNT,kaaz iivn duo dem did si di mirikl we jiizas did du wid di fish an di bred dem stil neva andastan di powa we im av kaaz dem ed did tof
1504,MRK,6,JNT,afta jiizas an im speshal falara dem kraas di liek dem tap a wan plies niem genesaret
1505,MRK,6,JNT,wen dem kom outa di buot siem taim piipl si se a jiizas
1506,MRK,6,JNT,so dem ron aal uova di ieriya go fi di sik piipl dem an kyari dem pan dem chrecha go evriwe dem did ier se jiizas did de
1507,MRK,6,JNT,evri dischrik ar konchrisaid ar maakit plies we jiizas go di piipl dem kyari dem sik piipl tu im dem beg im fi jos mek dem toch di en a im kluoz an evribadi we du dat get beta
1508,MRK,7,JNT,den som farisii an som a di laa tiicha dem we kom fram jeruusilem gyada op roun jiizas
1509,MRK,7,JNT,an dem si se som a jiizas falara dem nyam dem fuud an dem neva wash dem an
1510,MRK,7,JNT,kaaz di farisii dem az a matarafak aal a di juu dem no nyam til dem wash dem an kaaz dem did fala aad aad di wie ou dem faada faada dem yuus tu liv
1511,MRK,7,JNT,an wen dem komiin fram maakit dem no nyam notn til dem mek demself kliin azkaadn tu wa dem lorn fram dem faada faada dem an dem kip nof ada uol taim sitn dem wash kop pat kekl an dem siit we dem sidong pan wen dem a go nyam dem fuud
1512,MRK,7,JNT,di farisii dem an di laa tiicha dem aks jiizas se mek yu falara dem no du wa wi faada faada dem tiich wi fi du a nyam an no wash dem an
1513,MRK,7,JNT,jiizas ansa dem se aizaiya di prafit did a taak chuut wen im rait bout unu uol ipokrit im rait se
1514,MRK,7,JNT,aal dem set a piipl ya du a tek dem mout big mi op
1515,MRK,7,JNT,bot iina dem aat dem no waahn av notn fi du wid mi
1516,MRK,7,JNT,an it no mek sens dem worship mi wen dem a tiich manmek ruul laik se dat a fi mi ruul
1517,MRK,7,JNT,kaaz dem onggl a tiich di sitn dem wa man mek op laik se a gad laa
1518,MRK,7,JNT,unu eng aan tu unu uol taim sitn dem we kom fram unu faada faada dem bot unu no pie no main tu wa gad se unu fi du
1519,MRK,7,JNT,an im se unu tingk unu so sumaat dat unu ton unu bak pan we gad se unu fi du an se it no mata so dat unu kyan fala wa unu faada faada dem se unu fi du
1520,MRK,7,JNT,kaaz muoziz se
1521,MRK,7,JNT,rispek unu faada an unu mada
1522,MRK,7,JNT,an
1523,MRK,7,JNT,enibadi we kos out an disrispek dem faada an mada kil dem
1524,MRK,7,JNT,bot unu se dat it aarait ef enibadi tel im faada ar mada se di elp mi kuda gi unu mi don gi gad aredi
1525,MRK,7,JNT,da wie de unu tap im fram du wa im shuda du fiim faada an im mada
1526,MRK,7,JNT,so unu yuuz di sitn dem we unu faada faada dem se fi mek gad wod komiin laik se it no miin notn an unu du nof muo sitn laik dat
1527,MRK,7,JNT,den jiizas kaal di kroud wan muo taim fi kom wich paat im did de an se tu dem se aal a unu lisn mi an andastan dis
1528,MRK,7,JNT,notn we de outsaida sumadi kyaahn mek dem get doti a wa kom outa dem mout mek dem doti
1529,MRK,7,JNT,afta jiizas lef di kroud an go iina di ous im falara dem aks im wa di tuori miin
1530,MRK,7,JNT,so im se tu dem se unu miin se unu riili no get wa mi a se unu no nuo se notn wa nobadi iit kyaahn mek gad rait dem aaf se dem doti
1531,MRK,7,JNT,kaaz wa dem iit no go iina dem aat it go iina dem tumok an den it go iina di tailit jiizas se dis fi shuo se aal fuud kliin
1532,MRK,7,JNT,so im se a di sitn dem wa kom outa sumadi mek dem doti an no kliin iina gad yai
1533,MRK,7,JNT,kaaz a insaida sumadi aat aal kaina wikidnis we piipl tingk op kom fram piipl du aal kaina seks sin tiif kil piipl
1534,MRK,7,JNT,sliip wid ada piipl we dem no marid tu waahntiwaahnti wikid tel lai no bizniz wid no laa an brok evri wan a dem red yai tek dem mout tier dong ada piipl shuo aaf an ful op a aal kaina fuulinish
1535,MRK,7,JNT,aal a dem sitn de kom outa sumadi aat an mek dem doti an no kliin iina gad yai
1536,MRK,7,JNT,afta dat jiizas lef an go a taiya ieriya im go iina wan ous an im neva waahn nobadi fi nuo se im de de bot im kudn aid
1537,MRK,7,JNT,wan uman iina di ieriya did av wan likl gyal pikni we diiman did kanchuol siem taim shi ier bout jiizas shi go tu im an jrap arself a im fut
1538,MRK,7,JNT,di uman did taak griik an shi did bilang tu di sairofoniisiyan chraib shi beg jiizas fi ron out di diiman outa ar daata
1539,MRK,7,JNT,bot jiizas ansa ar se mek di pikni dem iit dem beli ful fos kaaz it no rait fi tek di pikni dem fuud an gi daag
1540,MRK,7,JNT,so shi ansa im se laad dat a chuu bot iivn di daag dem anda di tiebl nyam di kromz dem we jrap fram di pikni dem
1541,MRK,7,JNT,den jiizas se tu ar se yu si sieka wa yu se yu kyan gwaan uom di diiman gaan outa yu pikni
1542,MRK,7,JNT,wen shi riich uom shi si ar pikni lai dong pan ar bed an di diiman gaan outa ar
1543,MRK,7,JNT,afta dat jiizas lef di taiya ieriya an go chuu saidan go a liek gyalalii iina di ieriya niem dikyapolis
1544,MRK,7,JNT,som piipl kyari wan man we did def an we kuda bieli taak tu jiizas dem beg im fi jos toch im
1545,MRK,7,JNT,jiizas tek di man wan said muuv im outa di kroud put im fingga iina im iez pit an den toch di man tong
1546,MRK,7,JNT,den im luk op iina di skai gi out wan sai an se ef fata dat miin uopm op
1547,MRK,7,JNT,siem taim di man iez uopm op an im tong luus op an im staat taak gud gud
1548,MRK,7,JNT,bot jiizas aada di piipl dem no fi tel nobadi bout wa apm bot dem kudn kip kwaiyat dem pred it muo an muo
1549,MRK,7,JNT,an aal uu ier did wel shak dem se im du evriting gud im aal mek piipl we did def ier an piipl we did dom taak
1550,MRK,8,JNT,roun dem taim de wan neda big kroud did gyada op roun jiizas dem neva av notn fi nyam so jiizas kaal im falara dem tugeda an se
1551,MRK,8,JNT,mi sari fi dem piipl ya a uol a chrii die nou dem de ya wid mi an dem naa notn fi nyam
1552,MRK,8,JNT,som a dem liv faar faar fram yaso ef mi sen dem we onggri dem maita jrap dong a ruod
1553,MRK,8,JNT,jiizas falara dem se we paat nobadi fi get inof fuud iina dis ya dezot plies ya fi ful aal a dem piipl ya beli
1554,MRK,8,JNT,jiizas aks dem se umoch bred unu av sevn dem se
1555,MRK,8,JNT,jiizas tel di kroud a piipl fi sidong pan di grong afta dat im tek di sevn bred gi tangks an brok dem op gi im falara dem fi fiid di piipl dem
1556,MRK,8,JNT,dem did av kopl sumaal fish tu jiizas tek dem gi gad tangks an gi im falara dem fi fiid di piipl dem
1557,MRK,8,JNT,evribadi nyam til dem beli ful an wen dem pik op wa did lef bak it ful sevn baaskit
1558,MRK,8,JNT,a bout fuo touzn piipl did de de an afta dem don iit jiizas sen dem we
1559,MRK,8,JNT,rait afta im du dat im an im falara dem go iina wan buot an kraas go dalmanyuuta
1560,MRK,8,JNT,di farisii dem kom out an staat aagyu wid jiizas dem did waahn fi tes im so dem aks im fi wan sain fi pruuv se a gad sen im
1561,MRK,8,JNT,so jiizas gi out wan evi evi sai an se wa mek di piipl iina da taim ya aalwiez a luk fi wan sain mi a tel unu di chuut unu naa go get no sain
1562,MRK,8,JNT,den im lef dem go bak iina di buot an go uova di ada saida di liek
1563,MRK,8,JNT,nou jiizas falara dem did onggl av wan bred iina di buot kaaz dem neva memba fi kyari som wid dem
1564,MRK,8,JNT,so jiizas tel dem se wach out gyaad unuself gens di farisii dem an erad yiis
1565,MRK,8,JNT,so dem se tu wan aneda a chuu wi no av no bred mek im se dat
1566,MRK,8,JNT,jiizas nuo wa dem did a taak bout so im aks dem se wa mek unu a taak bout ou a chuu unu naa no bred unu stil no si an andastan a aad unu aad fi lorn so
1567,MRK,8,JNT,unu av yai so ou unu kyaahn si unu av iez so ou unu kyaahn ier a memba unu no memba
1568,MRK,8,JNT,wen mi did brok di faiv bred dem an fiid di faiv touzn piipl dem umoch baaskit a nyamanlef unu did pik op afta dat dem se twelv
1569,MRK,8,JNT,an wen mi did brok di sevn bred an fiid di fuo touzn piipl dem umoch baaskit a nyamanlef unu did pik op dem se sevn
1570,MRK,8,JNT,so jiizas se tu dem se so a andastan unu stil no andastan
1571,MRK,8,JNT,jiizas an im falara dem riich a betsieda som piipl kyari wan blain man tu jiizas an beg im fi toch im
1572,MRK,8,JNT,so jiizas uol di man an an kyari im go outa di toun den im pit pan di man yai dem put im an pan dem an aks di man se yu kyan si notn
1573,MRK,8,JNT,di man luk op an se mi si piipl bot dem luk laik chrii a waak roun
1574,MRK,8,JNT,so jiizas put im an pan di man yai dem agen wen im uopm op im yai dem da taim de im kuda si an im si evriting gud gud
1575,MRK,8,JNT,jiizas tel im fi go a im yaad im se no iivn go bak iina di toun
1576,MRK,8,JNT,afta dat jiizas an im falara dem go a wan toun niem sesuriiya filipai wen dem did de pan dem wie im aks dem se uu piipl se mi bi
1577,MRK,8,JNT,dem se som se yu a jan di baptis som se ilaija an som se yu a wan a di prafit dem
1578,MRK,8,JNT,den jiizas aks dem se bot wa bout unu uu unu tingk mi bi piita ansa im se yu a di krais
1579,MRK,8,JNT,den jiizas waan dem no fi tel nobadi bout im
1580,MRK,8,JNT,den jiizas staat tel im falara dem se di man we gad pik ago afi go chuu nof nof sofarieshan an di elda dem di ed priis dem an di laa tiicha dem ago ton dem bak pan im an dem ago kil im bot chrii die afta dat im ago kom bak alaiv
1581,MRK,8,JNT,im mek dem andastan evriting we im did a tel dem so piita tek im wan said an staat ries im op fi se sitn laka dat
1582,MRK,8,JNT,bot jiizas ton roun an luk pan im ada falara dem den im taak aad aad tu piita an se gu we fram mi sietan yu naa tingk bout di sitn dem we gad waahn a onggl wa piipl waahn de pan fi yu main
1583,MRK,8,JNT,den jiizas kaal di kroud a piipl an im falara dem an se tu dem se ef sumadi waahn fi ton wan a mi falara dem dem afi figet bout wa dem waahn tek op dem kraas an fala mi
1584,MRK,8,JNT,sumadi we waahn siev dem laif ago luuz it bot enibadi we luuz dem laif sieka mi an kaaz dem tan op chrang fi di gud nyuuz dem ago siev dem laif
1585,MRK,8,JNT,kaaz wa gud it wuda du sumadi ef dem get evriting iina di worl bot dem luuz dem laif
1586,MRK,8,JNT,an wa sumadi kyan gi fi get bak dem laif
1587,MRK,8,JNT,kaaz ef nobadi shiem a mi an fi mi mesij iina da worl ya we ful op a sin an piipl we ton dem main gens gad di man we gad pik naa go av notn fi du wid dem wen im kom iina im faada brait brait lait wid im uoli ienjel dem
1588,MRK,9,JNT,den im se tu dem se mi a tel unu dis an a chuu mi a taak som a unu we tan op yaso naa go ded bifuo di taim kom wen unu si gad a ruul iina wan powaful wie
1589,MRK,9,JNT,afta siks die jiizas tek piita jiemz an jan wid im an di fuo a dem wan go pan wan ai mountn aal av a sodn jiizas staat fi chienj rait infronta dem
1590,MRK,9,JNT,im kluoz ton wait laka lait it did wel wait no bliich iina di worl kudn bliich dem wait so
1591,MRK,9,JNT,den dem si ilaija an muoziz kom tan op infronta im an a taak tu im
1592,MRK,9,JNT,so piita se tu jiizas se tiicha a gud ting se wi did de ya mek wi bil op chrii shed no wan fi yu wan fi muoziz an wan fi ilaija
1593,MRK,9,JNT,kaaz dem did so fraitn im neva nuo wa fi se
1594,MRK,9,JNT,den wan kloud kom dong kom kova dem op an dem ier sumadi vais iina di kloud se a fi mi bwai pikni dis unu fi lisn wa im se
1595,MRK,9,JNT,dem ton roun fi luk siem taim bot wen dem luk dem no si nobadi onggl dem an jiizas wan
1596,MRK,9,JNT,an wen jiizas an im falara dem did a kom dong di mountn im gi dem aada se dem no fi se notn tu nobadi bout wa dem did si til afta di man we gad pik ded an kom bak alaiv
1597,MRK,9,JNT,so dem kip it tu demself an taak bout it mongks dem wan aneda an a wanda wa im miin wen im se wen im ded an kom bak alaiv
1598,MRK,9,JNT,den dem aks im se wa mek di laa tiicha dem se dat ilaija mos kom bak fos bifuo di wan we gad sen fi siev piipl kom
1599,MRK,9,JNT,jiizas ansa dem se ilaija kom fi chuu fi get evriting pan chrak bot wa mek unu tingk it rait dong se di man we gad pik gweehn afi go chuu nof sofarieshan an piipl ago chriit im laik se im a no nobadi
1600,MRK,9,JNT,bot mi a tel unu ilaija kom aredi an som piipl du im aal wa dem did waahn fi du im jos laik ou it rait dong se dem wuda du im
1601,MRK,9,JNT,wen jiizas an im chrii falara dem riich pan di flat dem si wan big kroud a piipl gyada op roun di ada falara dem an di laa tiicha dem did a aagyu wid dem
1602,MRK,9,JNT,wen di piipl si jiizas dem did shak so dem ron go miit im siem taim
1603,MRK,9,JNT,so im aks dem se a wa unu an dem a aagyu bout
1604,MRK,9,JNT,wan man iina di kroud ansa se tiicha mi bring mi bwai pikni tu yu we av wan diiman iina im we mek im dom
1605,MRK,9,JNT,enitaim di diiman tek kanchuol a im it mek im fling dong imself a grong im mout fraat op fraat op im grain im tiit an tifn op imself mi beg yu falara dem fi ron out di spirit bot dem kudn dwiit
1606,MRK,9,JNT,jiizas se tu dem se unu piipl iina da taim ya unu no biliiv umoch langga mi afi tan ya wid unu umoch langga mi afi put op wid unu kyari di bwai kom tu mi
1607,MRK,9,JNT,so dem kyari di bwai tu im wen di diiman si jiizas im mek di bwai staat shiek aad aad siem taim im jrap a grong staat ruol bout an im mout staat fraat op fraat op
1608,MRK,9,JNT,so jiizas aks di bwai faada ou lang sins im a sofa so
1609,MRK,9,JNT,im se fram im a likl pikni sa
1610,MRK,9,JNT,uol iip a taim di diiman fling im iina faiya an iina waata fi kil im bot ef yu kyan du notn fiim tek piti pan wi an elp wi du
1611,MRK,9,JNT,jiizas ansa im se ef yu kyan du notn fiim ef yu biliiv eniting kyan apm
1612,MRK,9,JNT,siem taim di bwai faada baal out mi biliiv elp mi fi biliiv muo
1613,MRK,9,JNT,wen jiizas si se wan kroud a piipl staat gyada op faas faas im chat tu di diiman chrang chrang an tel im se yu spirit we mek di bwai kyaahn taak ar ier mi a tel yu kom outa im an neva go iina im agen
1614,MRK,9,JNT,di spirit baal out an shiek di bwai aad aad an kom outa im afta im kom out di bwai luk laik wan ded man an nof a di piipl dem se im ded
1615,MRK,9,JNT,bot jiizas tek taim uol im an an elp im op an im tan op
1616,MRK,9,JNT,afta jiizas go iina di ous im falara dem aks im se wa mek wi kudn ron out di diiman
1617,MRK,9,JNT,jiizas ansa dem se ef unu no prie unu kyaahn ron out dem de kaina diiman de
1618,MRK,9,JNT,jiizas an im falara dem lef an paas chuu gyalalii im neva waahn nobadi fi nuo we dem de
1619,MRK,9,JNT,kaaz im did a tiich im falara dem im tel dem se sumadi ago sel out di man we gad pik an gi im uova tu piipl we iet im dem ago kil im bot chrii die afta dat im ago kom bak alaiv
1620,MRK,9,JNT,bot dem neva andastan wa im did miin an dem did fried fi aks im
1621,MRK,9,JNT,afta jiizas an im falara dem riich a kyaporniyom an go iina di ous im aks dem se wa unu did a taak bout wen unu did a waak
1622,MRK,9,JNT,bot dem no se notn kaaz dem did a aagyu bout wich wan a dem ago get di tapatap pozishan iina di gruup
1623,MRK,9,JNT,afta jiizas sidong im kaal im twelv falara dem an se ef non a unu waahn di tapatap pozishan unu afi sekl fi laas plies an sorv evribadi
1624,MRK,9,JNT,den im tek wan likl pikni an mek im tan op mongks dem im og op di pikni an se tu dem se
1625,MRK,9,JNT,enibadi we tek iin wan a dem likl pikni ya kaaz im biliiv iina mi tek mi iin tu an enibadi we tek mi iin a no jos mi dem a tek iin dem a tek iin di wan we sen mi tu
1626,MRK,9,JNT,jan se tu jiizas se tiicha wi si wan man a yuuz yu niem ron out diiman outa piipl an wi chrai fi tap im kaaz im no bilang tu wi gruup
1627,MRK,9,JNT,bot jiizas se tu dem se no tap im kaaz nobadi we yuuz fi mi niem fi wok mirikl kyaahn jos ton roun di neks minit an chat bad bout mi
1628,MRK,9,JNT,kaaz enibadi we naa fait gens wi de pan fi wi said
1629,MRK,9,JNT,mi a tel unu dis an mi naa lai enibadi we gi unu wan kop a waata kaaz unu bilang tu mi boun fi get wa dem fi get
1630,MRK,9,JNT,ef nobadi mek wan a dem likl pikni ya we biliiv iina mi sin it wuda beta fi dem ef sumadi tai wan big big rakstuon roun dem nek an fling dem iina di sii
1631,MRK,9,JNT,so ef unu an mek unu sin chap it aaf kaaz it wuda beta fi unu kripl an liv fi eva wid gad dan fi av tuu an an get fling dong iina el faiya we kyaahn out
1632,MRK,9,JNT,ef unu fut mek unu sin chap it aaf kaaz it wuda beta fi unu ef unu kyaahn waak an liv fi eva wid gad dan fi av tuu fut an get fling dong a el
1633,MRK,9,JNT,ef unu yai kaaz unu fi sin juk it out kaaz unu wuda beta aaf ef unu go iina gad kindom wid onggl wan yai dan fi av tuu yai an get fling dong a el
1634,MRK,9,JNT,we
1635,MRK,9,JNT,di worm dem we a nyam dem kyaahn ded
1636,MRK,9,JNT,an di faiya we a bon dem kyaahn out
1637,MRK,9,JNT,bot faiya ago bon an kliin op evribadi
1638,MRK,9,JNT,saalt gud bot ef di ties gaan ou yu ago mek it ties laik saalt agen mek di gud nyuuz komiin laik saalt mongks unu an kaaz unu fi liv iina piis wid wan aneda
1639,MRK,10,JNT,afta jiizas lef we im did de im go paas riva jaadn an go iina di judiya ieriya nof piipl kom tu im agen an laik im aalwiez du im tiich dem
1640,MRK,10,JNT,som farisii did waahn fi tes im so dem kom tu im an aks im se di laa gi no man di rait fi brok op wid im waif
1641,MRK,10,JNT,jiizas aks dem se wa muoziz tel unu fi du
1642,MRK,10,JNT,dem ansa se muoziz lou di man dem fi rait
1643,MRK,10,JNT,wan piepa gi dem waif fi shuo se dem no marid no muor
1644,MRK,10,JNT,bot jiizas se tu dem se muoziz lou unu fi du dat kaaz unu no av no aat
1645,MRK,10,JNT,bot fram gad mek di worl im
1646,MRK,10,JNT,mek man an uman
1647,MRK,10,JNT,a dat mek wan man wi lef im faada an mada jain op wid im waif
1648,MRK,10,JNT,an di tuu a dem wi ton wan sumadi so dem a no tuu agen dem ton wan
1649,MRK,10,JNT,so ef gad mek wan man an im waif wan nobadi no fi plit dem op
1650,MRK,10,JNT,wen dem go bak iina di ous jiizas falara dem aks im bout wa im did se
1651,MRK,10,JNT,so im tel dem se ef nobadi brok op wid dem waif an go marid sumadi els im du rang gens im waif im komiin jos laik sumadi we a gi im waif bon
1652,MRK,10,JNT,an ef di waif brok op wid ar ozban an marid sumadi els a bon shi a gi ar ozban
1653,MRK,10,JNT,som piipl did bring dem pikni tu jiizas fi im toch dem bot jiizas speshal falara dem staat tel aaf di piipl dem we bring di pikni dem kom an staat ron dem
1654,MRK,10,JNT,wen jiizas si dis im get beks an se lou di pikni dem mek dem kom no chrai tap dem kaaz gad kindom a fi piipl we komiin laik dem likl pikni ya
1655,MRK,10,JNT,mi a tel unu dis ya an a chuu mi a taak enibadi we no chos iina gad an fala im laik wan likl pikni naa go kyan go iina gad kindom
1656,MRK,10,JNT,den jiizas tek di pikni dem put im an pan dem an bles dem
1657,MRK,10,JNT,wen jiizas did bout fi lef out wan man ron op tu im go dong pan im nii an aks im se gud tiicha wa mi mos du ef mi waahn liv fi eva
1658,MRK,10,JNT,jiizas aks im se wa mek yu kaal mi gud nobadi no gud onggl gad wan
1659,MRK,10,JNT,yu nuo wa muoziz laa se
1660,MRK,10,JNT,no kil no sliip wid nobadi we yu no marid tu no tiif no tel lai pan piipl no chrik piipl fi tek we wa dem av rispek yu faada an mada an du wa dem se
1661,MRK,10,JNT,di man ansa im se tiicha fram mi a likl bwai mi fala aal a dem de wid aal a mi aat
1662,MRK,10,JNT,jiizas luk pan im an lov im an se tu im se a onggl wan sitn yu shaat a go sel evriting we yu av an gi di moni tu di puo piipl dem an yu wi rich iina evn wen yu du dat kom fala mi
1663,MRK,10,JNT,wen di man ier wa jiizas se im aat jrap an im go we sad kaaz im did wel rich
1664,MRK,10,JNT,den jiizas luk roun an se tu im falara dem se a di aadis ting fi rich piipl go iina gad kindom
1665,MRK,10,JNT,im falara dem shak wen dem ier dat so jiizas se tu dem agen pikni it riili aad fi go iina gad kindom
1666,MRK,10,JNT,it iiziya fi wan kyamil go chuu wan niigl yai dan fi sumadi we rich go iina gad kindom
1667,MRK,10,JNT,dis shak dem iivn muor so dem se tu wan aneda se den a uu kyan get siev
1668,MRK,10,JNT,jiizas luk pan dem an se wa piipl kyaahn du gad kyan du kaaz notn no de we gad kyaahn du
1669,MRK,10,JNT,den piita taak op an se luk wi lef evriting we wi av fi fala yu
1670,MRK,10,JNT,jiizas se mi a tel unu di chuut nobadi no de bout we lef dem ous breda sista mada faada pikni ar ous an lan fi mi an di gud nyuuz
1671,MRK,10,JNT,we naa go get bak iina dem taim ya ous an lan breda sista mada an pikni dem ago get bak onjrid taim muor an dem ago get sofarieshan wid dem tu an iina di taim we ago kom dem wi get fi liv fi eva
1672,MRK,10,JNT,bot nof a uu de a front nou ago de a bak an uu de a bak ago de a front
1673,MRK,10,JNT,jiizas an im falara dem did a go op a jeruusilem jiizas did infronta dem an dem did shak bot di piipl we did a fala dem did fried jiizas tek di twelv wan said agen an staat tel dem wa ago apm tu im
1674,MRK,10,JNT,im se luk ya no wi a go op a jeruusilem an dem ago tek di man we gad pik an ton im uova tu di ed priis an di laa tiicha dem dem ago joj im an se im gilti an fi ded an dem ago ton im uova tu di piipl we a no juu
1675,MRK,10,JNT,dem ago laaf aafa im an tek im ton preke dem ago pit pan im biit im wikid wikid an afta dat dem ago kil im pan wan kraas bot chrii die afta dem kil im im ago kom bak alaiv
1676,MRK,10,JNT,jiemz an jan zebidii tuu bwai dem go tu jiizas an se tu im se tiicha wi ago aks yu sopm an wi uop se yu wi du wa wi aks yu
1677,MRK,10,JNT,so jiizas aks dem se wa unu waahn mi fi du fi unu
1678,MRK,10,JNT,dem se wen yu kom iina yu brait brait lait fi ruul mek wan a wi sidong a yu raitansaid an di ada wan pan yu lefansaid
1679,MRK,10,JNT,bot jiizas tel dem se unu no nuo wa unu riili a aks unu kyan jringk wa mi bout fi jringk ar get baptaiz laik ou mi ago get baptaiz a sofa mi ago sofa yu nuo
1680,MRK,10,JNT,dem se ye wi kyan du dat den jiizas se tu dem se fi riil unu ago jringk fram di kop we mi jringk fram an baptaiz di siem wie mi get baptaiz
1681,MRK,10,JNT,bot fi sidong pan mi raitansaid ar mi lefansaid a no fi mi fi gi we kaaz dem pozishan de don put op fi di wan dem uu fi get dem aredi
1682,MRK,10,JNT,nou wen di ada ten falara dem ier dis dem get mad wid jiemz an jan
1683,MRK,10,JNT,bot jiizas kaal dem an se tu dem se unu nuo se di ruula dem fi di piipl we a no juu baas dem op an di wan dem we iina tapatap pozishan eva a tel dem wa fi du
1684,MRK,10,JNT,bot a no so it go mongks unu insteda dat ef nobadi waahn av tap pozishan mongks unu dem afi sorv unu
1685,MRK,10,JNT,an ef non a unu waahn kom fos unu mos ton evribadi sliev
1686,MRK,10,JNT,jos laik ou di di man we gad pik neehn kom ya fi nobadi sorv im a kom im kom ya fi sorv piipl an fi gi op im laif so piipl kyan get frii fram dem sin
1687,MRK,10,JNT,jiizas an im falara dem riich a jeriko wen jiizas an im falara dem an wan big kroud a piipl did a lef wan blain man niem baatimiyos timiyos bwai did sidong a di ruodsaid a beg
1688,MRK,10,JNT,wen im ier se a jiizas fram nazaret a paas im staat fi baal out jiizas dievid bwai pikni tek piti pan mi
1689,MRK,10,JNT,nof piipl tel im fi shot im mout an tap im naiz bot im baal out louda an louda dievid bwai pikni tek piti pan mi
1690,MRK,10,JNT,so jiizas tap an se kaal im so dem kaal di blain man an tel im se tek aat git op im a kaal yu
1691,MRK,10,JNT,di man fling aaf im jakit jomp op an go tu jiizas
1692,MRK,10,JNT,jiizas aks im se wa yu waahn mi fi du fi yu
1693,MRK,10,JNT,di blain man ansa im se tiicha mi waahn fi si
1694,MRK,10,JNT,jiizas tel im se gwaan kaaz yu biliiv yu get beta nou siem taim di man yai dem uopm op an im kuda si an im fala jiizas dong di ruod
1695,MRK,11,JNT,jiizas an im falara dem did riich nier jeruusilem wen dem kech a betpiej an betani a mount aliv jiizas sen tuu a im falara dem an
1696,MRK,11,JNT,se go a di dischrik infronta unu az unu kech deso unu wi fain wan yong dangki we nobadi neva raid yet tai op de luus it an kyari it kom
1697,MRK,11,JNT,ef nobadi aks unu wa mek unu a luus it tel dem se di laad waahn it an im suun sen it bak
1698,MRK,11,JNT,di falara dem lef an fain di yong dangki tai op pan di ruod infronta di duor so dem luus it
1699,MRK,11,JNT,wen dem did a luus di yong dangki som piipl we did tan op de aks dem se mek unu a luus di yong dangki
1700,MRK,11,JNT,dem ansa ou jiizas did se dem fi ansa an di piipl mek dem gwaan wid it
1701,MRK,11,JNT,so dem kyari di dangki go gi jiizas put dem jakit pan im an jiizas sidong pan im
1702,MRK,11,JNT,nof piipl pred dem jakit pan di ruod an som a dem chap bush an pred dem pan di ruod
1703,MRK,11,JNT,di wan dem we go infront an di wan dem we fala baka jiizas did a kaal out
1704,MRK,11,JNT,priez gad
1705,MRK,11,JNT,gad bles di wan we a kom fi ruul iina wi faada dievid kindom
1706,MRK,11,JNT,priez gad we de a evn
1707,MRK,11,JNT,wen jiizas riich a jeruusilem im go iina gad ous afta im luk roun pan evriting im an im twelv falara dem lef go a betani kaaz it did liet aredi
1708,MRK,11,JNT,wen jiizas an im falara dem lef betani di neks maanin im did onggri
1709,MRK,11,JNT,jiizas si wan fig chrii likl out fram we dem did de it did kova op wid liif so im go fi si ef no fig de pan it bot im neva fain non kaaz a neva fig taim yet
1710,MRK,11,JNT,so im se tu di chrii fram nou aan nobadi naa go eva nyam fig fram yu agen an im falara dem ier wen im se so
1711,MRK,11,JNT,afta jiizas an im falara dem riich jeruusilem im go iina gad ous an staat fling out aal a di piipl dem we did iin de a bai an sel di piipl dem we did a chienj out moni jiizas pich uova fi dem tiebl an ton uova di chier fi aal uu did de de a sel dov
1712,MRK,11,JNT,an im wudn mek nobadi kyari gudz go iina di yaad we gad ous de
1713,MRK,11,JNT,afta dis im staat tiich di piipl dem im se it no rait dong iina gad wod se
1714,MRK,11,JNT,fi mi ous ago bi wan ous
1715,MRK,11,JNT,we piipl fram aal uova di worl kom fi prie
1716,MRK,11,JNT,bot unu tek it ton
1717,MRK,11,JNT,wan aid out fi tiif
1718,MRK,11,JNT,di ed priis an di laa tiicha dem ier wa jiizas se an dem staat luk fi wan wie fi kil im kaaz dem did fried a im kaaz im did a tiich so gud it did shak di uol kroud a piipl
1719,MRK,11,JNT,iina di iivnin jiizas an im falara dem lef di siti
1720,MRK,11,JNT,di neks maanin wen jiizas falara dem paas di fig chrii dem si se it jrai op fram di ruut
1721,MRK,11,JNT,piita memba wa jiizas did se tu di chrii den im se tiicha luk di chrii we yu did se nobadi naa go eva nyam fram agen it jrai op
1722,MRK,11,JNT,jiizas tel dem se biliiv iina gad
1723,MRK,11,JNT,ier wa mi a se an a chuu mi a taak ef nobadi se tu da mountn ya git op an go fling yuself iina di sii ef im riili biliiv iina im aat an no staat wanda ef it riili ago apm it wi apm fiim fi chuu
1724,MRK,11,JNT,a dat mek mi a tel unu se eniting unu prie an aks gad fa biliiv se im gi unu an unu wi get it
1725,MRK,11,JNT,so enitaim unu tan op fi prie ef unu av notn gens nobadi unu fi paadn dem da wie de unu faada we iina evn wi paadn unu fi aal a di rang unu du
1726,MRK,11,JNT,jiizas an im falara dem go baka jeruusilem wen jiizas did a waak iina di yaad we gad ous de di ed priis laa tiicha an elda dem kom tu im
1727,MRK,11,JNT,an aks im se wa rait yu av fi a du dem sitn ya an uu gi yu di rait fi du dem
1728,MRK,11,JNT,jiizas se tu dem se mek mi aks unu wan kwestiyan ansa mi an mi wi tel unu a uu gi mi di rait fi du dem sitn ya
1729,MRK,11,JNT,wen jan did a baptaiz piipl a uu did sen im fi dwiit gad ar man
1730,MRK,11,JNT,dem staat wok it out mongks dem wan aneda ier dem no ef wi se a gad im ago aks wi se den wa mek unu neva biliiv im
1731,MRK,11,JNT,bot ef wi se a man dem did fried a di piipl dem kaaz di uol a dem did tingk se jan a did wan prafit
1732,MRK,11,JNT,so dem se tu jiizas se wi no nuo
1733,MRK,11,JNT,so jiizas se tu dem se den mi naa go tel unu uu gi mi di rait fi du dem sitn ya niida
1734,MRK,12,JNT,den jiizas taak tu dem an tel dem da tuori ya yu did av wan man we did plaant wan griep faam im put op wan waal aal roun it dig out wan uol iina di grong fi krosh out di griep fi mek wain an bil op wan plies pan tap a di waal fi di gyaad wach uova di faam den im rent it out tu som faama an go farin
1735,MRK,12,JNT,wen a did taim fi gyada op di griep im sen wan a im sorvant go a di tenant dem fi go get fi im shier
1736,MRK,12,JNT,di tenant dem grab di sorvant biit im op an sen im we wid im tuu lang an
1737,MRK,12,JNT,di uona sen wan neks sorvant bot di tenant dem biit im op iina im ed an dis im bad bad
1738,MRK,12,JNT,di uona stil sen wan neda sorvant bot dem kil im im sen nof muo sorvant bot dem biit som an kil di res a dem
1739,MRK,12,JNT,di uona did av onggl wan sumadi lef uu im kuda sen im wan bwai pikni we im lov bad bad so im sen im tu di tenant dem kaaz im se dem wi rispek mi bwai
1740,MRK,12,JNT,bot di tenant dem se tu dem wan aneda a da wan ya ago get evriting wen im faada ded kom mek wi kil im da wie de wen im faada ded a wi ago get evriting we im shuda get
1741,MRK,12,JNT,so dem grab im kil im an fling im badi aafa di faam
1742,MRK,12,JNT,jiizas aks so wa unu tingk di uona fi di faam ago du im ago kom an kil aaf di tenant dem an tek di faam gi ada piipl
1743,MRK,12,JNT,unu neva riid wa rait dong iina gad wod
1744,MRK,12,JNT,di rakstuon di bilda fling we
1745,MRK,12,JNT,a it a uol op di bildin nou
1746,MRK,12,JNT,a di laad du dis
1747,MRK,12,JNT,an wi yai uopm op waid wen wi si di sitn we im du
1748,MRK,12,JNT,
1749,MRK,12,JNT,di liida dem did waahn fi lak op jiizas kaaz dem nuo se a riili dem im did a taak bout bot dem did fried a di kroud a piipl so dem go we lef im
1750,MRK,12,JNT,di liida dem sen som man fram mongks di farisii dem an erad falara dem fi tek jiizas uona wod chrap im
1751,MRK,12,JNT,dem go tu im an se tiicha wi nuo se yu taak di chuut kaaz yu naa luk no fren fram nobadi yu no paashal yu tiich di rait sitn bout wa gad waahn piipl fi du tel wi it rait fi wi pie taks tu siiza di ruoman ruula wi fi pie it ar wi no fi pie it
1752,MRK,12,JNT,bot im nuo se dem did op tu no gud so im aks dem se wa unu a tes mi fa gi mi wan silva kain mek mi siit
1753,MRK,12,JNT,so dem gi im wan silva kain an im aks dem se uufa picha an niem de pan it
1754,MRK,12,JNT,dem ansa im se siiza
1755,MRK,12,JNT,den jiizas se tu dem se gi siiza wa a fiim an gi gad wa a fiim
1756,MRK,12,JNT,an dem did shak fi ier ou im ansa dem
1757,MRK,12,JNT,som sadyusii dem kliem se piipl we ded kyaahn kom bak alaiv kom tu jiizas an aks im se
1758,MRK,12,JNT,tiicha muoziz rait dis fi wi
1759,MRK,12,JNT,ef wan man breda ded lef im waif wid no pikni di breda mos marid di uman an av pikni wid ar fiim ded breda
1760,MRK,12,JNT,wel wan taim yu did av sevn breda di fos wan marid bot ded an neva av no pikni
1761,MRK,12,JNT,di sekan breda marid di ded breda waif bot im ded tu an neva av no pikni di siem ting apm tu di tord breda
1762,MRK,12,JNT,di sevn breda dem ded bot non a dem no gi ar no pikni den di uman ded tu
1763,MRK,12,JNT,wen a taim fi dem kom bak alaiv wid aal di ada ded piipl dem uufa waif shi ago bi sins di sevn a dem did marid ar
1764,MRK,12,JNT,jiizas ansa dem se unu nuo se unu wel rang an unu nuo wai kaaz unu no nuo we gad wod se an unu no nuo gad powa
1765,MRK,12,JNT,kaaz wen ded piipl kom bak alaiv man an uman naa go a get marid dem ago komiin laik di ienjel dem iina evn
1766,MRK,12,JNT,bot wen unu a taak bout ded piipl fi kom bak alaiv unu neva riid wa muoziz rait dong iina di paat bout di bush ou gad se
1767,MRK,12,JNT,mi a iebriyam gad aizak gad an jiekob gad
1768,MRK,12,JNT,
1769,MRK,12,JNT,im a no gad fi di ded bot fi uu a liv so unu wel rang
1770,MRK,12,JNT,wan laa tiicha kom an ier jiizas an di sadyusii dem a aagyu wen im si se jiizas gi dem wan gud ansa im aks jiizas se outa aal a di laa dem we gad se wi fi fala wich wan a di muos impuotant wan
1771,MRK,12,JNT,jiizas ansa im se di muos impuotant laa a dis
1772,MRK,12,JNT,piipl a izrel lisn di laad we a fi wi gad im a wan
1773,MRK,12,JNT,yu fi lov di laad we a yu gad yu fi lov im wid aal a yu aat yu fi lov im wid aal a yu suol yu fi lov im wid aal a yu main an yu fi lov im wid aal a yu chrent
1774,MRK,12,JNT,di sekan muos impuotant laa a dis
1775,MRK,12,JNT,yu fi lov yu nieba siem laik ou yu lov yuself
1776,MRK,12,JNT,no ada laa no muo impuotant laik dem tuu ya
1777,MRK,12,JNT,di laa tiicha se tu im se a chuu ting dat tiicha yu rait fi se
1778,MRK,12,JNT,a onggl wan gad de an dat no ada gad no de bout onggl im
1779,MRK,12,JNT,an yu rait fi se di muos impuotant laa a
1780,MRK,12,JNT,fi lov im wid aal yu aat wid aal a yu main an wid aal a yu chrent
1781,MRK,12,JNT,an yu
1782,MRK,12,JNT,fi lov yu nieba siem laik ou yu lov yuself
1783,MRK,12,JNT,yu rait fi se dem tuu laa de muo impuotant dan wen sumadi bon sakrifais gi gad ar gi op aafrin
1784,MRK,12,JNT,wen jiizas si se di man gi wan ansa we mek sens im se tu im se yu no de faar fram gad kindom afta dat nobadi els neva iivn tingk fi aks im no muo kwestiyan
1785,MRK,12,JNT,jiizas did a tiich iina di yaad we gad ous de im se ou kom di laa tiicha dem se di krais a dievid pikni
1786,MRK,12,JNT,di uoli spirit taak chuu dievid an se
1787,MRK,12,JNT,di laad se tu fi mi laad se
1788,MRK,12,JNT,sidong a mi raitansaid
1789,MRK,12,JNT,til mi put yu enimi dem
1790,MRK,12,JNT,anda yu fut
1791,MRK,12,JNT,ef dievid kaal im laad ou di man we gad sen fi siev piipl fi bi dievid bwai pikni
1792,MRK,12,JNT,an di big kroud a piipl did api a lisn wa im se
1793,MRK,12,JNT,wen jiizas did a tiich dem im se unu si dem laa tiicha de wach unuself an mek shuor se unu no komiin laik dem dem lov waak bout iina lang jakit an get speshal oudi wen dem go a maakit
1794,MRK,12,JNT,an wen dem go a di juu dem choch an go a big dina dem lov fi sidong iina di bes siit
1795,MRK,12,JNT,an dem chrik op di uman dem uufa ozban ded an tek we dem ous an lan wen dem don dem prie lang prieya fi mek demself luk gud dem el ago at
1796,MRK,12,JNT,jiizas go sidong kraas fram we di aafrin baks did de an wach di kroud a piipl we did a jrap dem moni iina di baks nof a di rich piipl dem put iin uol iip a moni
1797,MRK,12,JNT,den im si wan puo uman uufa ozban ded put iin tuu likl red moni we aadli wot notn bout tuu sent
1798,MRK,12,JNT,jiizas kaal im falara dem an se tu dem se mi a tel unu di chuut unu si da puo uman ya we ar ozban ded shi jrap muo iina di aafrin baks dan aal a dem
1799,MRK,12,JNT,kaaz aal a dem gi outa di uol iip we dem av kaaz dem rich bot shi iivn duo shi so puor shi gi evriting we shi av fi liv aafa
1800,MRK,13,JNT,jiizas did a lef di yaad we gad ous de wen wan a im falara dem se tu im se tiicha luk yu si ou dem bildin ya big an priti an luk ou dem stuon ya we dem tek bil dem big
1801,MRK,13,JNT,jiizas ansa im se yu si dem big priti bildin ya evri wan a dem ago get tier dong no iivn wan a dem stuon ya ago lef pan tap a dem wan aneda di uol a dem ago lik dong
1802,MRK,13,JNT,so wen jiizas did a sidong pan mount aliv kraas fram gad ous piita jiemz jan an anju kom tu im wan a wie an aks im se
1803,MRK,13,JNT,tel wi a wen aal dem sitn ya ago apm an wa sain wi kyan luk fa fi nuo se dem ago apm
1804,MRK,13,JNT,jiizas se tu dem se wach out no mek nobadi fuul unu op
1805,MRK,13,JNT,kaaz a uol iip a piipl ago kom yuuz op yuuz op mi niem an a se mi a krais a mi gad sen fi siev piipl an dem ago fuul op nof piipl
1806,MRK,13,JNT,wen unu ier bout waar nier an faar no bada mek dem sitn de fraitn unu dem sitn de boun fi apm bot dat no miin se a don di worl a don
1807,MRK,13,JNT,kaaz wan set a piipl ago waar gens wan neks set a piipl an wan kindom ago fait gens wan neda kindom ortkwiek ago apm iina nof nof plies fuud ago shaat an nof nof piipl ago staav an di wie piipl ago sofa it ago komiin laik di fos pien we lik wan uman we tek iin fi av biebi
1808,MRK,13,JNT,wach out chobl ago riich unu dem ago tek unu an ton unu uova tu di liida dem fi di juu dem choch an dem ago biit unu iina dem choch an kaaz unu fala mi unu wi get fi tan op infronta ruula an king an tel dem bout mi
1809,MRK,13,JNT,bot di gud nyuuz afi priich tu di uol worl fos bifuo dem sitn de apm
1810,MRK,13,JNT,wen dem ares unu an ton unu uova tu di joj no bada fret bout wa unu ago se ar ou unu ago se it jos se we gad tel unu fi se da taim de kaaz a no unu a taak a di uoli spirit a taak chuu unu
1811,MRK,13,JNT,breda an sista ago infaam pan dem uona breda an sista dem an mek di piipl dem we a ruul kil dem a siem so wan faada ago an uova im uona pikni pikni ago ton gens dem faada an mada an mek di ruula dem kil dem
1812,MRK,13,JNT,an evribadi ago iet unu kaaz unu fala mi bot enibadi we uol aan tait an tan op chrang til di sofarieshan don gad ago siev dem piipl de
1813,MRK,13,JNT,bot wen unu si di wikid wikid sitn we go gens gad tan op iina gad ous mek shuor se evribadi we riid dis ya andastan we it miin den dem we liv iina judiya fi ron we go iina di mountn dem
1814,MRK,13,JNT,uu de pan ruuf tap no fi kom dong ar go bak iina di ous fi notn
1815,MRK,13,JNT,nobadi we de a dem bush no fi go bak fi get im jakit
1816,MRK,13,JNT,wat a sitn iina dem taim de fi uman we av biebi iina beli an fi mada we av yong biebi
1817,MRK,13,JNT,prie se dem sopm de no apm wen staam a kom ar wen a rieni taim
1818,MRK,13,JNT,kaaz di wie piipl gweehn sofa iina dem taim de nobadi neva sofa so fram di taim gad mek di worl an nobadi naa go eva sofa so agen
1819,MRK,13,JNT,an nobadi wuda neva get siev ef di laad neva shaatn dem die de bot sieka im speshal piipl dem we im pik im shaatn di die dem
1820,MRK,13,JNT,so ef sumadi se tu yu luk si krais ya ar luk si im de no biliiv im
1821,MRK,13,JNT,kaaz piipl ago kom kom se dem a di wan we gad sen fi siev piipl wen notn no go so an som faalz prafit ago shuo op tu dem piipl de ago wok aal kaina mirikl an shuo aal kaina sain fi chrik op piipl dong tu aal di piipl dem we gad pik dem wi chrik op ef dem get di chaans
1822,MRK,13,JNT,bot wach unuself mi a tel unu aal dem sitn ya bifuo dem apm
1823,MRK,13,JNT,bot iina dem die de rait afta di torbl sofarieshan
1824,MRK,13,JNT,di son ago daak op
1825,MRK,13,JNT,an di muun ago tap shain
1826,MRK,13,JNT,di staar dem ago jrap outa di skai
1827,MRK,13,JNT,an evriting iina di skai ago get shiek outa dem plies
1828,MRK,13,JNT,den evribadi wi si
1829,MRK,13,JNT,di man we gad pik a kom iina di kloud dem
1830,MRK,13,JNT,an im ago av powa an wan brait brait lait a shain roun im
1831,MRK,13,JNT,den im wi sen im ienjel dem fi gyada op di piipl we im pik fram naat sout iis an wes fram evri kribis an kaana a di ort
1832,MRK,13,JNT,nou lorn sopm fram di fig chrii wen taim unu si dem branch get wel saaf an griin an dem staat sen out nyuu liif unu nuo se soma suun kom
1833,MRK,13,JNT,a siem so wen unu si aal dem sitn ya a apm unu wi nuo se di man we gad sen fi siev piipl suun kom a laik se im de rait outsaida unu duor
1834,MRK,13,JNT,mi a tel unu dis an a chuu mi a taak di piipl we a liv iina dem taim ya naa go ded til aal a dem sitn ya apm
1835,MRK,13,JNT,evn an ort naa go de bout fi eva bot fi mi wod ago laas fi eva
1836,MRK,13,JNT,nobadi no nuo di die ar di taim wen aal a dem sitn de ago apm no iivn di ienjel dem iina evn ar di faada bwai pikni nuo a onggl faada gad wan nuo dat
1837,MRK,13,JNT,so wach out an kip gyaad kaaz unu no nuo wen di taim a kom
1838,MRK,13,JNT,da taim de komiin laik wan man we a go we pan wan chrip im lef im sorvant dem inchaaj a im ous an gi evri wan a dem di wok we dem fi du an im tel di wan we a gyaad di duor fi kip wach
1839,MRK,13,JNT,so kip wach den kaaz unu no nuo wen di baas a kom bak weda iina di iivnin migl nait wen di kak kruo ar wen die a lait
1840,MRK,13,JNT,kaaz im mait kom bak wen unu naa luk fiim kom an im kom fain unu a sliip
1841,MRK,13,JNT,wa mi se tu unu mi a se tu evribadi kip wach
1842,MRK,14,JNT,a did tuu die bifuo di paasuova alidie an di festival we piipl nyam bred widout yiis di ed priis an di laa tiicha dem did a chrai fain wan wie fi chrik jiizas so dem kuda ares im an kil im
1843,MRK,14,JNT,dem se wi kyaahn dwiit wen di festival a gwaan kaaz dat wi rail op di piipl dem
1844,MRK,14,JNT,jiizas did de a saiman yaad a betani saiman did av wan siknis we mek im skin fasifasi jiizas did sidong a di tiebl wen wan uman kom de shi did av wan likl stuon jaar fula wan dier dier porfyuum wa mek outa wan spais niem naad shi brok di jaar an chuo out di porfyuum pan jiizas ed
1845,MRK,14,JNT,som a di ges dem get beks an staat tu se tu dem wan aneda se wa mek shi a wies da dier dier porfyuum de
1846,MRK,14,JNT,it kuda did sel fi muo dan chrii onjrid silva kain an tek di moni gi puo piipl so dem staat ries ar op
1847,MRK,14,JNT,bot jiizas se tu dem se unu lef ar wa unu a chobl ar fa a sitn gud shi du tu mi
1848,MRK,14,JNT,kaaz unu wi aalwiez av puo piipl mongks unu an unu kyan elp dem enitaim unu waahn fi elp dem bot unu naa go av mi mongks unu fi eva
1849,MRK,14,JNT,shi du wa shi kuda du shi naint mi badi bifuo taim fi get mi redi fi dem beri mi
1850,MRK,14,JNT,mi a tel unu dis an mi naa lai enitaim piipl priich di gud nyuuz roun di worl dem ago memba ar an taak bout wa shi du
1851,MRK,14,JNT,juudas iskyariyat wan a di twelv falara dem go tu di ed priis fi sel out jiizas an ton im uova tu dem
1852,MRK,14,JNT,wen dem ier dis dem gladbag bos so dem pramis fi pie im aaf fram da taim de juudas staat luk fi wan chaans fi ton jiizas uova tu dem
1853,MRK,14,JNT,nou di paasuova alidie wen piipl nyam bred widout yiis did kom pan di fos die a da alidie de wen dem kil di biebi shiip jiizas falara dem aks im se we yu waahn wi fi luk aafa di paasuova fuud fi yu nyam
1854,MRK,14,JNT,so im sen tuu a im falara dem an tel dem se go a jeruusilem an wan man we a kyari wan jog a waata wi miit unu fala im
1855,MRK,14,JNT,wen im go iina wan ous tel di uona fi di ous se di tiicha se fi aks yu se we di ges ruum de we mi kyan nyam di paasuova fuud wid mi speshal falara dem
1856,MRK,14,JNT,im wi shuo unu wan big ruum opstiez fiks op an redi a deso unu fi luk bout di fuud
1857,MRK,14,JNT,so di tuu a dem lef go a jeruusilem an fain evriting jos laik ou jiizas did tel dem an dem luk bout di paasuova fuud
1858,MRK,14,JNT,wen iivnin kom jiizas an im twelv falara dem kom a di ous
1859,MRK,14,JNT,wen dem did sidong a di tiebl an did a iit jiizas se tu dem se mi a tel unu dis an a chuu mi a taak wan a unu we de ya a nyam wid mi ago sel mi out
1860,MRK,14,JNT,wen di falara dem ier wa jiizas se dem aat jrap sieka ou dem sad an wan afta di ada dem aks jiizas se a kyaahn mi
1861,MRK,14,JNT,im se a wan outa di twelv a unu wan a unu we a dip unu an iina di boul wid mi
1862,MRK,14,JNT,kaaz di man we gad pik mos go siem ou gad wod se im ago go bot yu si di man we sel im out chobl fiim a tel yu im wuda betaraaf ef im neehn baan
1863,MRK,14,JNT,wail dem did a nyam jiizas tek di bred an afta im gi tangks im brok it an gi dem an se tu dem se tek dis dis a mi badi
1864,MRK,14,JNT,den im tek di kop wid di wain an gi tangks im gi it tu dem an aal a dem jringk fram di kop
1865,MRK,14,JNT,den im se tu dem se dis a mi blod we set op di nyuu plan we gad mek wid unu mi blod we bliid out fi nof piipl
1866,MRK,14,JNT,mi a tel unu di chuut mi naa go jringk no muor wain til di die kom wen mi jringk it iina wan nyuu wie iina gad kindom
1867,MRK,14,JNT,afta dem sing wan im dem lef go a mount aliv
1868,MRK,14,JNT,jiizas se tu im falara dem se aal a unu gweehn ton unu bak pan mi kaaz it rait dong iina gad wod se
1869,MRK,14,JNT,mi ago lik dong di shepad
1870,MRK,14,JNT,an di shiip dem ago ron aal bout di plies
1871,MRK,14,JNT,bot afta mi kom bak alaiv mi ago go iina gyalalii bifuo unu
1872,MRK,14,JNT,piita se tu im se iivn ef di uol a dem ron we mi naa go no we
1873,MRK,14,JNT,jiizas se tu im se mi a tel yu dis an a chuu mi a taak bifuo di ruusta kruo tuu taim tide da sed nait ya yu ago se yu no nuo mi chrii taim
1874,MRK,14,JNT,bot piita uol aan pan wa im se an stil se aal ef dem afi kil mi wid yu mi wi neva se mi no nuo yu an aal a dem se di siem ting
1875,MRK,14,JNT,den dem go a wan plies kaal getsemini an jiizas tel dem se sidong yaso wail mi go prie
1876,MRK,14,JNT,so im tek piita jiemz an jan wid im an im did wel sad an im aat did evi
1877,MRK,14,JNT,im se tu dem se mi aat evi so til mi fiil laik da presha ya ago kil mi tan yaso an kip wach
1878,MRK,14,JNT,den im go likl forda jrap imself flat a grong an prie an beg gad se ef im no afi sofa dem torbl sitn ya no mek mi sofa
1879,MRK,14,JNT,im se faada mi faada notn no de we yu kyaahn du siev mi fram dem torbl sofarieshan ya bot ef a so yu waahn it fi go aarait den
1880,MRK,14,JNT,wen im go bak we im speshal falara dem de im fain dem a sliip so im se tu saiman piita se yu a sliip yu kudn kip wach fi wan owa
1881,MRK,14,JNT,no sliip kip wach an prie so unu no fies notn we wi kaaz unu fi sin kaaz iina unu aat unu waahn du wa rait bot unu a jos piipl an dat mek unu wiik
1882,MRK,14,JNT,jiizas go bak an prie di siem ting agen
1883,MRK,14,JNT,wen im kom bak agen im fain dem faas a sliip dem kudn kip dem yai uopm an dem neva nuo wa fi se tu im
1884,MRK,14,JNT,wen jiizas kom bak tu dem di tord taim im aks dem se unu stil a sliip an a res inof a dat di taim kom nou luk dem ago sel out di man we gad pik an ton im uova tu di wikid piipl dem
1885,MRK,14,JNT,unu git op mek wi go nou luk si di wan we sel mi out a kom de
1886,MRK,14,JNT,jiizas did stil a taak wen juudas wan a im twelv speshal falara dem riich wan bag a piipl did a fala im wid suod an big tik a di ed priis di laa tiicha an di elda dem did sen dem kom
1887,MRK,14,JNT,di wan we sel out jiizas did gi dem wan sain se di wan we mi kis a im a di man ares im tek im we an gyaad im wen unu a tek im we
1888,MRK,14,JNT,wen juudas riich im waak rait op tu jiizas siem taim an se tiicha an kis im
1889,MRK,14,JNT,den dem uol aan pan jiizas an ares im
1890,MRK,14,JNT,wan a di falara dem we did a tan op de tek out im suod an chap wan a di sorvant a di liida fi di priis dem im chap aaf im iez
1891,MRK,14,JNT,jiizas se tu di kroud se a kom unu kom wid suod an big tik fi ares mi laik mi a oul tiif an mordara
1892,MRK,14,JNT,die iin die out mi de mongks unu a tiich iina di yaad we gad ous de an unu neva ares mi bot dem sopm ya afi apm so wa rait dong iina gad wod kyan kom chuu
1893,MRK,14,JNT,den aal a im speshal falara dem tek fut an ron we lef im
1894,MRK,14,JNT,wan yong man did a fala baka jiizas im did a wier onggl wan linin klaat rap roun im dem chrai fi grab im
1895,MRK,14,JNT,bot im get we an ron we niekid lef di linin klaat iina dem an
1896,MRK,14,JNT,dem kyari jiizas go we di liida fi di priis dem di ed priis dem di laa tiicha dem an di elda dem gyada op
1897,MRK,14,JNT,an piita did de likl forda aaf a fala jiizas aal di wie tu di liida fi di priis dem yaad so piita go sidong wich paat di gyaad dem de an did a mek di faiya kip im waam
1898,MRK,14,JNT,di ed priis an aal a di juu liida dem did a chrai fi fain piipl fi taak gens jiizas so dem kuda get fi kil im bot dem kudn fain non
1899,MRK,14,JNT,nof piipl mek op tuori gens im bot wa dem se neva mach op wid wa dem wan aneda se
1900,MRK,14,JNT,som a dem tan op a tel da lai ya pan im
1901,MRK,14,JNT,wi ier im se mi wi tier dong gad ous we man mek an bil bak wan iina chrii die we man no mek
1902,MRK,14,JNT,bot aal wen dem a gi da tuori ya wa dem se neva mach op
1903,MRK,14,JNT,so di liida fi di priis dem tan op infronta evribadi an aks jiizas se yu naa notn fi se wa kaina sitn dem ya dem a se bout yu
1904,MRK,14,JNT,bot jiizas kip kwaiyat im neva se a wod
1905,MRK,14,JNT,so di liida fi di priis dem aks im agen yu a di krais di muos ai gad we wi priez bwai pikni
1906,MRK,14,JNT,ye jiizas ansa an unu ago si di man we gad pik
1907,MRK,14,JNT,a sidong a di rait an
1908,MRK,14,JNT,a di wan we powaful an
1909,MRK,14,JNT,a kom dong pan kloud we kom outa evn
1910,MRK,14,JNT,den di liida fi di priis dem tier im kluoz an se wa wi waahn muo piipl fi pruuv notn fa
1911,MRK,14,JNT,unu ier fi unuself ou im a disrispek gad wa di kuot se
1912,MRK,14,JNT,aal a dem rait im aaf se im gilti an im fi ded
1913,MRK,14,JNT,den som a dem staat pit pan im som tai piis a klaat uova im yai so im kudn si an staat tomp im op wid dem fis an a se tu im se yu se yu a wan prafit so tel wi uu lik yu an di suoja dem we did a gyaad im biit im op tu
1914,MRK,14,JNT,piita did stil de iina di yaad wen wan sliev gyal fi di liida fi di priis dem kom wich paat im de
1915,MRK,14,JNT,wen shi si im a waam imself a di faiyasaid shi luk pan im gud gud an se yu did de mongks jiizas we kom fram nazaret
1916,MRK,14,JNT,bot im se a lai im se mi no iivn nuo ar andastan wa yu a taak bout so im get op an go outa di giet siem taim wan ruusta kruo
1917,MRK,14,JNT,wen di sliev gyal si im shi staat tel di piipl dem we did tan op de agen se da man ya a wan a dem
1918,MRK,14,JNT,bot piita stil se im no nuo im
1919,MRK,14,JNT,likl afta dat di piipl dem we did tan op de se tu piita se yu a mos wan a dem kaaz yu kom fram gyalalii tu
1920,MRK,14,JNT,den piita staat kos an kaal dong aal kaina kraasiz pan imself an se mi se mi no nuo da man ya wa unu a chat bout gad ponish mi ef a lai mi a tel mi no nuo im
1921,MRK,14,JNT,siem taim wan ruusta kruo dat mek di sekan taim den piita memba ou jiizas did tel im se bifuo di ruusta kruo tuu taim yu ago se yu no nuo mi chrii taim an piita staat baal an im baal an baal so til
1922,MRK,15,JNT,orli iina di maanin afta di ed priis dem di elda dem laa tiicha an di ada juu liida dem mek dem plan dem tai op jiizas an liid im we go ton im uova tu pailat
1923,MRK,15,JNT,so pailat aks im se yu a di juu dem king jiizas ansa im se a yu se so
1924,MRK,15,JNT,den di liida fi di priis dem staat se aal saat a sitn gens im
1925,MRK,15,JNT,so pailat aks im agen se yu ier umoch bad sitn dem se yu du lisn yu no ier aal di torbl sitn dem we dem a se gens yu
1926,MRK,15,JNT,bot jiizas stil neva se a wod an da wan de lik pailat fi siks
1927,MRK,15,JNT,evri paasuova alidie pailat wuda frii wan prizna eni wan we di piipl dem aks fa
1928,MRK,15,JNT,nou wan man niem barabas an som ada kriminal did iina prizn fi morda afta dem did rail op di piipl gens di govament
1929,MRK,15,JNT,den di kroud a piipl kom tu pailat an staat beg im fi frii wan prizna fi dem laik im aalwiez du
1930,MRK,15,JNT,so im aks dem se unu waahn mi lego di juu dem king gi unu
1931,MRK,15,JNT,kaaz im nuo se di liida fi di priis dem did ton im uova tu im sieka bad main
1932,MRK,15,JNT,bot di ed priis dem rail op di kroud fi aks pailat fi let go barabas
1933,MRK,15,JNT,so pailat aks dem agen se den wa unu waahn mi fi du wid di wan we unu kaal di juu dem king
1934,MRK,15,JNT,dem baal out se kil im pan di kraas
1935,MRK,15,JNT,pailat aks dem se wa mek wa im du rang
1936,MRK,15,JNT,bot dem baal out louda kil im pan di kraas
1937,MRK,15,JNT,pailat did waahn fi mek di kroud a piipl api so im let go barabas den im mek di suoja dem biit jiizas afta dat im ton im uova tu dem fi dem kil im pan di kraas
1938,MRK,15,JNT,so di suoja dem liid im go iina di palis dat a di govana yaad an kaal op di ada suoja dem we iina dem gruup
1939,MRK,15,JNT,dem put wa lang lang porpl jakit pan jiizas an wan kroun mek outa makabush pan im ed
1940,MRK,15,JNT,dem staat big im op an a se manaz an rispek tu di juu dem king
1941,MRK,15,JNT,den dem lik lik im op iina im ed wid wan piis a tik an pit pit op pan im den dem go dong pan dem nii an gwaan laik se dem a worship im
1942,MRK,15,JNT,wen dem don mak im an tek im mek preke dem tek aaf im porpl ruob an put aan bak im uona kluoz den dem kyari im go we fi niel im pan di kraas
1943,MRK,15,JNT,wan man niem saiman we kom fram sairiin did a komiin fram konchri im a did aligzanda an ruufos faada di suoja dem fuos im fi kyari jiizas kraas
1944,MRK,15,JNT,dem kyari jiizas go a wan plies we niem golgota dat miin di skol plies
1945,MRK,15,JNT,dem chrai fi gi im wain miks wid wan spais niem mor bot jiizas wudn jringk it
1946,MRK,15,JNT,den dem niel im pan di kraas di suoja dem chuo dais fi shier op im kluoz an fi fain out uu fi get wich paat
1947,MRK,15,JNT,a did nain aklak iina di maanin wen dem kil im pan di kraas
1948,MRK,15,JNT,den dem rait pan wan piis a buod wa im du mek dem kil im it riid se di juu dem king
1949,MRK,15,JNT,an dem kil tuu tiif siem taim wid im wan pan im raitansaid an wan pan im lefansaid
1950,MRK,15,JNT,di piipl dem we did a paas se som torbl sitn tu jiizas dem shiek dem ed an se aa yu we kyan mash op gad ous an bil it bak iina chrii die
1951,MRK,15,JNT,kum aafa di kraas an siev yuself no
1952,MRK,15,JNT,a no dem wan aal di ed priis dem plos di laa tiicha dem an di juu liida dem laaf aafa jiizas dem se im siev ada piipl bot im kyaahn siev imself
1953,MRK,15,JNT,mek di krais di wan we se im a izrel king kom dong aafa di kraas nou mek wi si an wi wi biliiv im an di tuu we dem did niel pan di kraas wid im kos im out tu
1954,MRK,15,JNT,wen it riich migl die di uol plies get daak til bout chrii aklak di iivnin
1955,MRK,15,JNT,wen it kech chrii aklak jiizas baal out loud loud elowi elowi lema sabaktanai dat miin
1956,MRK,15,JNT,mi gad mi gad wa mek yu lef mi an gaan
1957,MRK,15,JNT,wen som a di piipl we did tan op de ier im dem se lisn im a kaal fi ilaija
1958,MRK,15,JNT,den sumadi ron go dip piis a sponj iina som sowa wain put it pan wan tik an gi im fi jringk den im se lef im mek wi si ef ilaija ago kom kom tek im dong fram di kraas
1959,MRK,15,JNT,bot jiizas baal out loud loud bluo im bret wan laas taim an den ded
1960,MRK,15,JNT,siem taim di kortn we did eng op iina gad ous plit iina tuu fram tap tu batam
1961,MRK,15,JNT,wen di ed fi onjrid suoja we did tan op infronta di kraas si ou jiizas ded im se fi riil da man ya a did riili gad bwai pikni fi chuu
1962,MRK,15,JNT,som uman did tan op forda out a wach wa a gwaan uman laik mieri magdaliin mieri we a jiemz an juozif mada jiemz did yongga dan juozif an saluomi did de de tu
1963,MRK,15,JNT,wen jiizas did iina gyalalii dem did mongks im falara dem an dem yuus tu elp luk aafa im nof muo uman we did kom op wid im kom a jeruusilem did de de tu
1964,MRK,15,JNT,da siem iivnin de a did taim fi luk bout tingz fi di paasuova alidie dat miin se a did di die bifuo di sabat
1965,MRK,15,JNT,juozif we kom fram arimatiya a did wan a di juu dem liida we evribadi did wel rispek im did a luk fi gad kindom im get briev an go tu pailat go aks im fi gi im jiizas badi
1966,MRK,15,JNT,pailat did shak fi ier se im ded aredi im kaal di ed fi onjrid suoja an aks im ef jiizas ded aredi
1967,MRK,15,JNT,afta im ier we di ed fi onjrid suoja se pailat gi juozif jiizas badi
1968,MRK,15,JNT,juozif bai som linin klaat tek dong jiizas badi aafa di kraas rap im op iina di klaat an put im iina wan tuum we did dig iina wan rak den im ruol wan big stuon infronta di tuum
1969,MRK,15,JNT,mieri magdaliin an di ada mieri juozif mada did si we juozif did beri jiizas badi
1970,MRK,16,JNT,afta di sabat mieri magdaliin mieri jiemz mada an saluomi bai som swiit spais fi go naint jiizas badi
1971,MRK,16,JNT,an orli orli iina di maanin pan di fos die a di wiik az di son kom op dem ed fi di tuum
1972,MRK,16,JNT,wen dem did a waak dem se tu wan aneda a uu ago ruol we di stuon fram infronta di tuum fi wi
1973,MRK,16,JNT,bot wen dem luk op dem si se di big uol stuon di ruol we aredi
1974,MRK,16,JNT,wen dem go iina di tuum dem shak fi si wan yong man we av aan wan wait jakit sidong pan di raitansaid
1975,MRK,16,JNT,bot im se tu dem se no fried mi nuo se unu a luk fi jiizas we kom fram nazaret we dem kil pan di kraas bot im kom bak alaiv im no de ya luk a rait uova deso dem did put im badi
1976,MRK,16,JNT,so go tel im falara dem an piita tu se im a go a gyalalii bifuo dem kom unu wi si im de jos laik wa im did tel unu
1977,MRK,16,JNT,dem lef di tuum an tek fut kaaz dem did so shak an kanfyuuz dem neva se a wod tu nobadi kaaz dem did so fried
1978,MRK,16,JNT,
1979,MRK,16,JNT,afta jiizas kom bak alaiv pan di fos die a di wiik di fos sumadi we im mek si im a mieri magdaliin di uman we im did ron sevn diiman outa
1980,MRK,16,JNT,shi go we go tel im falara dem we did a ala an a baal
1981,MRK,16,JNT,an wen mieri tel dem se jiizas kom bak alaiv an dat shi si im dem neva biliiv ar
1982,MRK,16,JNT,afta dat jiizas shuo imself iina wan difrant wie tu tuu a im falara dem wen dem did a waak iina di konchri
1983,MRK,16,JNT,dem go bak go tel di ada wan dem bot dem neva biliiv dem
1984,MRK,16,JNT,afta dat jiizas shuo imself tu im ilevn falara dem wen dem did a nyam im taak tu dem aad aad bout ou dem aadiez an dem aat tof kaaz dem neva biliiv di wan dem we did si im afta im kom bak alaiv
1985,MRK,16,JNT,im tel dem se go aal uova di worl an priich di gud nyuuz tu evribadi
1986,MRK,16,JNT,ef nobadi biliiv an get baptaiz a dem ago get siev bot di wan dem wa no biliiv jojment fi dem
1987,MRK,16,JNT,di wan dem we biliiv ago get powa fi du dem sitn ya dem wi yuuz fi mi niem an ron out diiman dem wi taak som nyuu langwij
1988,MRK,16,JNT,dem wi kyan yuuz dem an pik op siniek an no paizn we dem jringk naa go du dem notn dem wi put dem an pan sik piipl an mek dem get beta
1989,MRK,16,JNT,afta di laad jiizas don taak tu dem gad tek im op iina evn an mek im sidong a im raitansaid
1990,MRK,16,JNT,im falara dem go aal bout go priich an di laad did a wok wid dem an di sain dem we im mek dem du shuo evribadi se dem mesij a chuu sitn
1991,LUK,1,JNT,tiyafilas sa
1992,LUK,1,JNT,uol iip a piipl chrai fi rait dong di sitn dem wa apm mongks wi
1993,LUK,1,JNT,dem rait it dong siem wie ou dem ier it fram di piipl dem we did de de fram di staat si di sitn dem wa apm an we priich di wod
1994,LUK,1,JNT,anarebl tiyafilas mi stodi evriting fram di staat an mek op mi main fi rait an tel yu wa apm
1995,LUK,1,JNT,so yu wi nuo se wa yu ier a chuu sitn
1996,LUK,1,JNT,wen taim erad a did king iina judiya wan priis did de de niem zakaraiya im did bilang tu di abija gruup a priis dem an im waif ilizibet a did wan a ieran fambili
1997,LUK,1,JNT,gad si se di tuu a dem a did gud sumadi kaaz dem liv ou im waahn dem fi liv dem du aal a wa im tel dem fi du an nobadi kudn paint no fingga pan dem
1998,LUK,1,JNT,bot dem neva av no pikni kaaz ilizibet kudn av non plos di tuu a dem did wel uol
1999,LUK,1,JNT,wan die zakaraiya did a du priis wok iina gad ous kaaz fi im gruup a priis did de pan dyuuti
2000,LUK,1,JNT,iina dem die de di priis dem yuus tu kom tugeda an jraa niem fi si wich wan a dem fi go bon insens iina gad ous dis ya taim ya a zakaraiya niem get pik
2001,LUK,1,JNT,wen a did taim an zakaraiya go iina gad ous di piipl dem we did gyada outa duor did a prie
2002,LUK,1,JNT,wan a di laad ienjel dem kom tu zakaraiya an tan op pan di raitansaid a di insens alta
2003,LUK,1,JNT,wen zakaraiya si im im fraitn so til
2004,LUK,1,JNT,di ienjel tel im se no fried gad ier yu prieya ilizibet ago av wan pikni fi yu an yu fi kaal im jan
2005,LUK,1,JNT,im ago mek yu wel api an nof piipl ago glad wen im baan
2006,LUK,1,JNT,yu bwai pikni ago speshal iina gad yai im no fi jringk no wain ar no ada chrang jringk di uoli spirit ago kanchuol im fram im iina im mada beli
2007,LUK,1,JNT,im ago bring bak uol iip a izrel piipl tu di laad we a dem gad
2008,LUK,1,JNT,im ago go bifuo gad wid di siem spirit an powa laik wa ilaija did av im aal ago mek faada kom bak kom lov dem pikni an di piipl dem we neva did a ier gad ago staat tingk laik gud sumadi an du wa rait an da wie de im ago mek piipl redi fi di laad
2009,LUK,1,JNT,zakaraiya go aks di ienjel ou mi ago nuo se a chuu sitn yu a taak mi a wan uol man an mi waif no yong niida
2010,LUK,1,JNT,di ienjel tel im se mi a giebrel mi tan op bifuo gad an im sen mi fi taak tu yu an fi tel yu di gud nyuuz
2011,LUK,1,JNT,bot chuu yu no biliiv mi yu naa go kyan taak til wa mi tel yu bout apm
2012,LUK,1,JNT,siem taim dis a gwaan di piipl outa duor did a wanda wa mek im a tek so lang fi kom outa gad ous
2013,LUK,1,JNT,zakaraiya kom out bot im kudn tel dem notn dem nuo se im si wan vijan iina gad ous kaaz dem si se im kudn taak an onggl a mek sain tu dem
2014,LUK,1,JNT,wen zakaraiya don du im priis wok iina gad ous im go baka im yaad
2015,LUK,1,JNT,afta dat im waif get biebi so shi tan a ar yaad fi faiv mont
2016,LUK,1,JNT,shi se di laad du dis fi mi dem die ya gad shuo mi gud fies so mi naafi shiem wen mi de mongks ada piipl agen
2017,LUK,1,JNT,wen ilizibet did av biebi iina beli fi siks mont gad sen ienjel giebrel go a wan toun iina gyalalii niem nazaret
2018,LUK,1,JNT,fi kyari wan mesij go gi wan yong uman niem mieri we neva sliip wid no man yet mieri did ingiej fi marid juozif we kom fram di siem fambili we king dievid did bilang tu
2019,LUK,1,JNT,di ienjel go tu mieri an se tu ar se mieri mi av nyuuz we ago mek yu wel api gad riili riili bles yu an im a waak wid yu aal di taim
2020,LUK,1,JNT,wa giebrel se kanfyuuz mieri an shi staat fi wanda wa im miin
2021,LUK,1,JNT,so di ienjel se tu ar se no fried mieri kaaz gad riili riili bles yu
2022,LUK,1,JNT,yu ago get biebi wan bwai pikni an yu fi kaal im jiizas
2023,LUK,1,JNT,im ago ton wan griet man an dem ago se im a di pikni fi di muos ai gad di laad gad gweehn gi im di chuon wa im faada dievid did av
2024,LUK,1,JNT,an im aalwiez ago ruul uova jiekob piipl izrel an im ago ruul fi eva an eva
2025,LUK,1,JNT,mieri aks di ienjel se ou mi fi av biebi wen mi neva eva go a bed wid no man
2026,LUK,1,JNT,di ienjel ansa ar se di uoli spirit ago kom tu yu an di powa a di muos ai ago toch yu im ago bi gad uoli pikni
2027,LUK,1,JNT,yu si yu fambili ilizibet piipl tingk se shi kudn av pikni bot shi ago av pikni iina ar uol iej a siks mont nou shi av biebi iina beli
2028,LUK,1,JNT,notn no de wa gad kyaahn du
2029,LUK,1,JNT,mieri se mi de ya fi sorv di laad so mek it apm ou yu se it ago go den di ienjel go we lef mieri
2030,LUK,1,JNT,mieri get redi an mikies go a wan toun iina di ili paat a juuda
2031,LUK,1,JNT,wen shi riich shi go a zakaraiya ous an go iin go tel ilizibet oudi
2032,LUK,1,JNT,az ilizibet ier mieri se oudi so di biebi iina ar beli jomp an di uoli spirit tek kanchuol a ilizibet
2033,LUK,1,JNT,an shi baal out loud loud yu bles muo dan aal ada uman an di pikni iina yu beli bles tu
2034,LUK,1,JNT,ou mi bles so dat di mada a mi laad kom luk fi mi
2035,LUK,1,JNT,az yu taak so braps mi biebi jomp iina mi beli kaaz im api
2036,LUK,1,JNT,yu bles kaaz yu biliiv wa di laad se ago apm
2037,LUK,1,JNT,mieri se
2038,LUK,1,JNT,mi priez di laad wid aal mi aat
2039,LUK,1,JNT,mi suol priez gad we siev mi
2040,LUK,1,JNT,kaaz im si an memba mi
2041,LUK,1,JNT,im puo sorvant
2042,LUK,1,JNT,fram nou aan evri jinarieshan ago se mi a gadbles uman
2043,LUK,1,JNT,kaaz di muos powaful gad du da mirikl ya fi mi
2044,LUK,1,JNT,im uoli
2045,LUK,1,JNT,gad gud kyaahn don
2046,LUK,1,JNT,an kain tu evribadi
2047,LUK,1,JNT,iina evri jinarieshan we rispek an priez im
2048,LUK,1,JNT,im tek im an du som powaful sitn
2049,LUK,1,JNT,im skyata skyata buosi piipl
2050,LUK,1,JNT,gad aal dong ruula aafa dem ai chuon
2051,LUK,1,JNT,an lif op piipl we nobadi neva tingk se mata
2052,LUK,1,JNT,im gi onggri piipl uol iip a gud sitn
2053,LUK,1,JNT,bot rich piipl im sen we wid dem tuu lang an
2054,LUK,1,JNT,gad elp im sorvant dem izrel
2055,LUK,1,JNT,im memba fi bi gud an kain tu dem
2056,LUK,1,JNT,jos laik ou im did pramis iebriyam an im pikni dem
2057,LUK,1,JNT,fi bi gud an kain tu dem fi eva
2058,LUK,1,JNT,mieri tan wid ilizibet bout chrii mont an den go baka ar yaad
2059,LUK,1,JNT,wen a taim fi ilizibet av ar biebi shi did av wan bwai
2060,LUK,1,JNT,ilizibet nieba an fambili dem ier ou di laad did gud tu ar an dem glad fi ar
2061,LUK,1,JNT,wen jan kech iet die uol dem kyari im go a gad ous fi sorkomsaiz im dem nieba an fambili did waahn niem im afta im faada zakaraiya bot
2062,LUK,1,JNT,im mada se nuo a jan im fi niem
2063,LUK,1,JNT,dem se afta non a yu fambili dem no niem so
2064,LUK,1,JNT,den dem mek sain tu im faada fi fain out wa niem im waahn gi im pikni
2065,LUK,1,JNT,so zakaraiya aks fi wan sliet fi rait pan dem shak wen im rait se a jan im niem
2066,LUK,1,JNT,siem taim zakaraiya mout uopm op an im tong luus op an im staat fi priez gad
2067,LUK,1,JNT,di nieba dem kudn biliiv we did a gwaan an di nyuuz bout wa apm pred aal uova di ili paat a judiya
2068,LUK,1,JNT,dem did si se di laad powa de pan im so evribadi we ier bout it wanda an aks a wa da pikni ya ago ton out tu
2069,LUK,1,JNT,di uoli spirit tek kanchuol a jan faada so im staat fi se
2070,LUK,1,JNT,priez di laad izrel gad
2071,LUK,1,JNT,kaaz im kom an frii im piipl
2072,LUK,1,JNT,im sen wan powaful sumadi fi siev wi
2073,LUK,1,JNT,da powaful sumadi ya kom fram di fambili a gad sorvant dievid
2074,LUK,1,JNT,jos laik ou im did taak chuu im uoli prafit dem
2075,LUK,1,JNT,wie bak wen an se
2076,LUK,1,JNT,im ago siev wi fram wi enimi dem
2077,LUK,1,JNT,an fram di wan dem we iet wi an av powa fi ort wi
2078,LUK,1,JNT,im se im wuda gud tu wi faada faada dem
2079,LUK,1,JNT,an im memba im uoli pramis
2080,LUK,1,JNT,di pramis im mek tu wi faada iebriyam
2081,LUK,1,JNT,fi siev wi fram dem we iet wi
2082,LUK,1,JNT,so wi kyan du we im waahn wi fi du an no fried
2083,LUK,1,JNT,so wi kyan liv wan gud an kliin laif til wi ded
2084,LUK,1,JNT,mi pikni jan piipl ago kaal yu wan prafit fi di muos ai
2085,LUK,1,JNT,kaaz yu ago gwaan bifuo im til im kom an get im piipl redi fiim
2086,LUK,1,JNT,yu ago mek gad piipl nuo se
2087,LUK,1,JNT,di laad a kom fi siev dem
2088,LUK,1,JNT,im ago paadn dem so dem kyan get siev
2089,LUK,1,JNT,sieka ou gad gud an kain tu wi
2090,LUK,1,JNT,di maanin son ago shain dong pan wi
2091,LUK,1,JNT,it ago shain pan di wan dem we a liv iina di daak
2092,LUK,1,JNT,an we fried fi ded
2093,LUK,1,JNT,an im ago shuo wi ou
2094,LUK,1,JNT,fi liv iina piis
2095,LUK,1,JNT,di pikni gruo op an get chrang iina spirit an im did liv iina di dezot til di die im shuo imself tu izrel
2096,LUK,2,JNT,iina dem die de di ruoman ruula siiza agostos gi aada fi rait dong di niem a evribadi iina im kindom
2097,LUK,2,JNT,dis a di fos taim niem a rait dong sins di taim wen kiriniyos did a ruul uova siriya
2098,LUK,2,JNT,aal im piipl dem did afi go a di toun we dem baan fi get dem niem rait dong so di govament kyan taks dem
2099,LUK,2,JNT,so kaaz juozif did kom fram dievid fambili an dievid did baan iina judiya im did afi lef fram nazaret iina gyalalii an go a betliyem iina judiya
2100,LUK,2,JNT,juozif go de wid mieri fi get dem niem rait dong di tuu a dem did ingiej fi marid dem wan aneda an shi did av biebi iina beli
2101,LUK,2,JNT,wen dem de de mieri tek iin fi av biebi
2102,LUK,2,JNT,an shi av ar fos pikni wan bwai shi rap im op iina biebi blangkit an put im iina di baks we di animal dem nyam outa kaaz no spies neva iina di ges ous fi dem
2103,LUK,2,JNT,da nait de som shepad did a luk aafa dem shiip iina wan fiil nier we mieri dem did de
2104,LUK,2,JNT,wan a di laad ienjel dem kom tu di shepad dem wan brait brait lait fram gad kova dem an it mek dem fraitn so til
2105,LUK,2,JNT,so di ienjel tel dem se no fried mi av gud nyuuz fi unu nyuuz we ago mek evribadi api
2106,LUK,2,JNT,di wan we ago siev unu baan tide iina di toun we dievid kom fram im a krais di laad
2107,LUK,2,JNT,mi ago tel unu wa unu ago si so wen unu si dat unu ago nuo se a im unu ago si wan biebi rap op iina wan biebi blangkit an a lidong iina di baks we di animal dem nyam outa
2108,LUK,2,JNT,aal av a sodn uol iip a ienjel fram evn jain im dem did a priez di laad an se
2109,LUK,2,JNT,priez gad we de a evn
2110,LUK,2,JNT,an piis fi evribadi we gad api wid
2111,LUK,2,JNT,afta di ienjel dem lef an go baka evn di shepad dem se tu dem wan aneda mek wi go a betliyem go si aal a wa di laad tel wi bout
2112,LUK,2,JNT,dem ori an go fain mieri juozif an biebi jiizas we did a lai dong iina di bed we mek outa jrai graas
2113,LUK,2,JNT,wen dem si dem dem tel evribadi aal a wa di ienjel did se bout di biebi
2114,LUK,2,JNT,an evribadi we ier wa di shepad dem se shak
2115,LUK,2,JNT,bot mieri shi kip wa dem se iina ar aat an tingk bout dem aal di taim
2116,LUK,2,JNT,di shepad dem go bak tu dem shiip a priez gad fi aal we dem ier an si kaaz evriting dem did si an ier a jos laik ou di ienjel did tel dem
2117,LUK,2,JNT,iet die afta di biebi baan a did taim fi sorkomsaiz an niem im dem kaal im jiizas jos laik ou di ienjel se dem fi kaal im lang bifuo im baan
2118,LUK,2,JNT,di die kom fi dem gi op sakrifais fi get bak kliin iina gad yai laik we muoziz laa se dem fi du so juozif an mieri go a jeruusilem an dem kyari jiizas wid dem fi gi im tu di laad
2119,LUK,2,JNT,kaaz it rait iina gad laa se
2120,LUK,2,JNT,evri bwai biebi we a im mada fos pikni bilang tu di laad
2121,LUK,2,JNT,
2122,LUK,2,JNT,so mieri an juozif kyari di sakrifais we gad laa se dem fi gi
2123,LUK,2,JNT,tuu dov ar tuu yong pijin
2124,LUK,2,JNT,nou yu did av wan man iina jeruusilem niem simiyan simiyan a did wan gud sumadi we riili did a liv fi gad im did a wiet fi gad frii izrel fram sofarieshan an di uoli spirit did de wid im
2125,LUK,2,JNT,di uoli spirit did tel im se im naa go ded bifuo im si di krais we di laad pramis fi sen kom
2126,LUK,2,JNT,di spirit liid simiyan go iina di yaad we gad ous de an wen mieri an juozif kyari iin jiizas fi du wa di laa tel dem fi du
2127,LUK,2,JNT,simiyan tek di biebi an priez gad a se
2128,LUK,2,JNT,laad we yu pramis mi kom chuu
2129,LUK,2,JNT,so nou mi kyan ded iina piis
2130,LUK,2,JNT,kaaz wid mi uon tuu yai dem
2131,LUK,2,JNT,mi si di sumadi we yu sen fi siev piipl
2132,LUK,2,JNT,an yu ago mek evribadi si ou im dwiit
2133,LUK,2,JNT,im a di
2134,LUK,2,JNT,lait we ago mek piipl we a no juu
2135,LUK,2,JNT,nuo yu wiez an bring nof rispek tu yu piipl izrel
2136,LUK,2,JNT,juozif an mieri kudn biliiv we simiyan se bout dem pikni
2137,LUK,2,JNT,simiyan bles dem an tel mieri se dis ya pikni ya baan fi bring dong jojment an fi bles uol iip a piipl iina izrel tu im ago bi wan sain fram gad bot piipl ago fait gens im
2138,LUK,2,JNT,sieka dat wa dem tingk iina dem aat ago kom out iina di uopm mieri it ago komiin laik wan suod a go chuu yu aat
2139,LUK,2,JNT,wan uol uman niem ana we a did wan prafit did de de tu shi a did fanyuuwel daata wan man we kom fram asha chraib shi did marid bot a onggl sevn ier shi an ar ozban did marid fa bifuo im ded
2140,LUK,2,JNT,an shi neva av no ada ozban aal wen shi ieti fuo maanin nuun an nait shi spen taim iina gad ous a faas an a prie
2141,LUK,2,JNT,siem taim simiyan a taak tu mieri bout jiizas ana kom tu dem an staat fi priez gad shi tel evribadi we did a luk fi gad fi frii jeruusilem bout di pikni
2142,LUK,2,JNT,afta juozif an mieri du wa gad laa se dem fi du dem go baka dem yaad iina nazaret we de a gyalalii
2143,LUK,2,JNT,jiizas gruo op an get chrang im did av sens an im did brait an gad did a bles im
2144,LUK,2,JNT,evri ier jiizas mada an faada go a jeruusilem fi di paasuova alidie wan alidie fi memba ou gad did tek di izrel piipl dem outa iijip
2145,LUK,2,JNT,wen jiizas riich twelv dem kyari im go wid dem
2146,LUK,2,JNT,wen di alidie don im mada an faada lef fi go baka dem yaad bot dem neva nuo se jiizas did stil de a jeruusilem
2147,LUK,2,JNT,dem tek it se im did iina di gruup a fambili an fren we dem did a chravl wid so dem chravl fi wan uol die bifuo dem staat luk fi im mongks di gruup
2148,LUK,2,JNT,wen dem no fain jiizas dem go baka jeruusilem fi go luk fi im
2149,LUK,2,JNT,chrii die paas bifuo dem fain jiizas iina gad ous sidong wid di tiicha dem a lisn tu dem an a aks dem kwestiyan
2150,LUK,2,JNT,evribadi we ier jiizas taak kudn biliiv di wie ou im ansa kwestiyan an di sitn dem we im andastan
2151,LUK,2,JNT,wen jiizas mada an faada si im dem shak im mada se tu im se si ya bwai mek yu du wi so mi an yu faada did a luk fi yu ou lang
2152,LUK,2,JNT,jiizas se wa mek unu a luk fi mi unu neva nuo se mi wuda iina mi faada ous
2153,LUK,2,JNT,dem neehn andastan wa im a se tu dem
2154,LUK,2,JNT,afta dat jiizas go bak uom a nazaret wid dem an im du evriting dem tel im fi du an im mada kip aal a dem sitn de iina ar aat
2155,LUK,2,JNT,jiizas gruo op big im did brait an av nof sens gad did api wid wa im a du an di piipl dem did api tu
2156,LUK,3,JNT,a fiftiin ier nou taibiiriyos did a ed ruula iina ruom im did av ponchos pailat a ron judiya erad antipas a ron gyalalii im breda filip a ron aituuriya an chrakonaitis an lizaniya did a ron abiliin
2157,LUK,3,JNT,anas an kaiyafas a did liida fi di priis dem iina da siem taim de jan zakaraiya bwai pikni did de iina di dezot an get wan mesij fram gad
2158,LUK,3,JNT,im go aal roun jaadn a priich se di piipl dem fi ton we fram dem sin an get baptaiz an gad wi paadn dem fi aal di rang we dem du
2159,LUK,3,JNT,a im aizaiya di prafit did a rait bout wen im se
2160,LUK,3,JNT,sumadi a shout iina di dezot
2161,LUK,3,JNT,klier di wie fi di laad kom chuu
2162,LUK,3,JNT,mek di chrak we im fi waak pan chriet
2163,LUK,3,JNT,evri goli ago riez op
2164,LUK,3,JNT,an evri moutn an il ago mash dong
2165,LUK,3,JNT,evri ruod we twis an ton ago chrietn out
2166,LUK,3,JNT,an evri chrak ago sumuud out
2167,LUK,3,JNT,an evribadi ago si ou gad siev piipl
2168,LUK,3,JNT,wan iip a piipl did kom fi jan baptaiz dem im se tu dem se unu siniek pikni unu a uu waan unu fi ron we fram di jojment we a kom
2169,LUK,3,JNT,du di sitn dem we shuo se unu riili tap sin an no bada staat tingk tu unuself se unu sief an se a iebriyam a wi faada mek mi tel unu sopm gad kyan mek pikni fi iebriyam outa dem rakstuon ya ef im waahn
2170,LUK,3,JNT,rait ya nou di aks de a di chrii ruut an evri wan a di chrii dem we naa bier gud fruut ago chap dong an bon op iina faiya
2171,LUK,3,JNT,di kroud aks jan so wa wi fi du den
2172,LUK,3,JNT,im se tu dem se ef yu av tuu shot yu fi gi sumadi wan an ef yu av fuud yu fi du di siem ting
2173,LUK,3,JNT,taks kalekta kom fi get baptaiz tu tiicha dem aks jan wa wi fi du
2174,LUK,3,JNT,jan tel dem no kalek no muo dan we yu fi kalek
2175,LUK,3,JNT,den som suoja aks jan so wa bout wi wa wi fi du
2176,LUK,3,JNT,jan ansa no bad op piipl an tek we dem moni ar tel lai pan dem fi get it niida unu fi satisfai wid di pie we unu get
2177,LUK,3,JNT,dem taim de piipl did a riili luk fi di wan we gad a sen fi siev dem an a wanda iina dem main ef jan a di krais
2178,LUK,3,JNT,so im se tu dem mi baptaiz unu iina waata bot sumadi we muo impuotant dan mi a kom an mi no iivn gud inof fi pul di chrap pan im slipaz im wi baptaiz unu iina di uoli spirit an faiya
2179,LUK,3,JNT,im av im faak iina im an redi fi riek op di fluor wich paat di grien chrash out im ago gyada op di grien an put it iina im bochri bot im ago bon di chrash iina wan faiya we kyaahn out
2180,LUK,3,JNT,an jan yuuz uol iip a ada wod fi gi gud nyuuz tu di piipl dem
2181,LUK,3,JNT,bot afta jan tan op tu erad antipas di ruula an tel im ou im rang fi marid im breda waif eruodiyas an bout aal di ada wikidnis dem we im du
2182,LUK,3,JNT,erad du wan wosa sitn im lak op jan iina prizn
2183,LUK,3,JNT,wen aal a di piipl dem did a get baptaiz jiizas kom fi get baptaiz tu wen im did a get baptaiz an a prie evn uopm op
2184,LUK,3,JNT,an di uoli spirit kom dong pan jiizas iina di shiep a wan dov an wan vais fram evn se yu a fi mi wan degedege bwai mi lov yu an yu mek mi aat glad
2185,LUK,3,JNT,nou jiizas did bout toti wen im staat priich piipl did tingk se jiizas a fi juozif bwai
2186,LUK,3,JNT,juozif a did eli pikni
2187,LUK,3,JNT,eli faada a did matat
2188,LUK,3,JNT,matat a did liivai pikni liivai faada a did melki
2189,LUK,3,JNT,melki a did janai pikni janai faada a did juozif
2190,LUK,3,JNT,juozif a did matataiyas pikni matataiyas faada a did iemos
2191,LUK,3,JNT,iemos faada a did nieyom nieyom a did eslai pikni
2192,LUK,3,JNT,eslai faada a did nagai
2193,LUK,3,JNT,nagai a did maat pikni
2194,LUK,3,JNT,maat faada a did matataiyas matataiyas a did semiyen pikni
2195,LUK,3,JNT,semiyen faada a did jozek jozek a did juoda pikni
2196,LUK,3,JNT,juoda faada a did juonan juonan a did resa pikni
2197,LUK,3,JNT,resa faada a did zeruubabel zeruubabel a did shiyaltiyel pikni
2198,LUK,3,JNT,shiyaltiyel faada a did neri
2199,LUK,3,JNT,neri a did melki pikni
2200,LUK,3,JNT,melki faada a adi adi a did kosam pikni
2201,LUK,3,JNT,kosam faada a did elmadam elmadam a did or pikni
2202,LUK,3,JNT,or faada a did jashwa jashwa a did eliyiiza pikni
2203,LUK,3,JNT,eliyiiza faada a did jorim jorim a did matat pikni
2204,LUK,3,JNT,mata faada a did liivai
2205,LUK,3,JNT,liivai a did simiyan pikni
2206,LUK,3,JNT,simiyan faada a did juuda juuda a did juozif pikni
2207,LUK,3,JNT,juozif faada a did juonam juonam a did elaiyakim pikni
2208,LUK,3,JNT,elaiyakim faada a did miliya miliya a did mena pikni
2209,LUK,3,JNT,mena faada a did matata matata a did nietan pikni
2210,LUK,3,JNT,nietan faada a did dievid
2211,LUK,3,JNT,dievid a did jesi pikni
2212,LUK,3,JNT,jesi faada a did obed obed a did buowaz pikni
2213,LUK,3,JNT,buowaz faada a did siela pikni siela a did nieshan pikni
2214,LUK,3,JNT,nieshan faada a did aminadab aminadab a did ram pikni
2215,LUK,3,JNT,ram faada a did ezran ezran a did perez pikni
2216,LUK,3,JNT,perez faada a did juuda
2217,LUK,3,JNT,juuda a did jiekob pikni
2218,LUK,3,JNT,jiekob faada a did aizak aizak a did iebriyam pikni
2219,LUK,3,JNT,iebriyam faada a did tera tera a did nieyar pikni
2220,LUK,3,JNT,nieyar faada a did serog serog a did ruu pikni
2221,LUK,3,JNT,ruu faada a did peleg peleg a did eba pikni
2222,LUK,3,JNT,eba faada a did shiila
2223,LUK,3,JNT,shiila faada a did kienan
2224,LUK,3,JNT,kienan a did arfaksad pikni arfaksad faada a did shem
2225,LUK,3,JNT,shem a did nowa pikni nowa faada a did lamek
2226,LUK,3,JNT,lamek a did metyuuzila pikni metyuuzila faada a did iinok
2227,LUK,3,JNT,iinok a did jared pikni jared faada a did mayalalel
2228,LUK,3,JNT,mayalalel a did kienan pikni
2229,LUK,3,JNT,kienan faada a did iinos
2230,LUK,3,JNT,iinos a did set pikni set faada a did adam
2231,LUK,3,JNT,adam a did gad pikni
2232,LUK,4,JNT,afta jiizas get baptaiz di uoli spirit tek kanchuol a im an mek im go iina di dezot
2233,LUK,4,JNT,im did de de fi faati die an fi di uol taim di devl chrai aad aad fi mek im du rang nou jiizas did onggri bad kaaz fi di faati die im neehn nyam notn
2234,LUK,4,JNT,di devl se tu jiizas ef yu a gad bwai pikni tel da rakstuon ya fi ton bred
2235,LUK,4,JNT,jiizas ansa it rait dong iina gad wod se
2236,LUK,4,JNT,man no liv pan bred wan
2237,LUK,4,JNT,di devl kyari jiizas op a wan taal taal plies an bifuo im kuda kwint so im shuo im aal di konchri dem iina di worl
2238,LUK,4,JNT,im tel jiizas se mi wi gi yu powa uova aal a dem konchri ya an aal a di nais sitn we kom wid dem kaaz mi get dem an mi kyan gi enibadi mi waahn
2239,LUK,4,JNT,ef yu worship mi aal a it a fi yu
2240,LUK,4,JNT,an jiizas ansa im it rait dong se
2241,LUK,4,JNT,yu fi worship di laad we a yu gad an a im wan yu fi sorv
2242,LUK,4,JNT,
2243,LUK,4,JNT,den di devl kyari jiizas go a jeruusilem an mek im tan op pan di taalis paat a gad ous ef yu a gad bwai pikni di devl se jomp aafa yaso
2244,LUK,4,JNT,kaaz it rait dong se
2245,LUK,4,JNT,gad wi tel im ienjel dem
2246,LUK,4,JNT,fi tek gud kier a yu
2247,LUK,4,JNT,an dat
2248,LUK,4,JNT,dem wi kech yu so yu no lik op yu fut pan rakstuon
2249,LUK,4,JNT,jiizas ansa im se it rait dong se
2250,LUK,4,JNT,no tes di laad we a yu gad
2251,LUK,4,JNT,afta di devl don chrai aad aad fi mek jiizas du rang im lef im til im get wan neks chaans
2252,LUK,4,JNT,jiizas go baka gyalalii anda di spirit powa an nyuuz bout im staat fi pred so til piipl we liv nier gyalalii ier bout im
2253,LUK,4,JNT,im tiich iina di juu dem choch an evribadi taak gud bout im
2254,LUK,4,JNT,wen jiizas riich a nazaret di plies we paat im gruo op im go iina di juu dem choch pan di sabat laik im aalwiez du im tan op fi riid
2255,LUK,4,JNT,an dem gi im di ruol op buk we di prafit aizaiya rait im ruol it out an fain di paat we se
2256,LUK,4,JNT,di spirit a di laad de pan mi
2257,LUK,4,JNT,kaaz im pik mi out
2258,LUK,4,JNT,fi kyari gud nyuuz go gi puo piipl
2259,LUK,4,JNT,im sen mi fi mek di prizna dem nuo se dem ago frii
2260,LUK,4,JNT,fi mek blain piipl nuo se dem ago si agen
2261,LUK,4,JNT,fi mek piipl we a sofa nuo se dem naa go sofa fi eva
2262,LUK,4,JNT,an im pik mi out fi mek piipl nuo se dis a di taim wen di laad ago siev im piipl dem
2263,LUK,4,JNT,wen jiizas don im ruol op bak di buk gi dem an sidong evribadi we iina di juu dem choch yai did faasn pan im
2264,LUK,4,JNT,an jiizas staat fi tel dem se tide tide aal a we unu jos ier kom chuu
2265,LUK,4,JNT,evribadi taak gud bout im an dem fraitn fi ier di nais sitn dem we im se wiet no juozif bwai dis dem se
2266,LUK,4,JNT,jiizas se tu dem uol taim piipl yuus tu se dakta kyuor yuself mi nuo se no tuu lang fram nou unu ago tel mi di siem sitn unu ago tel mi se di siem sitn dem we wi ier se yu du iina kyaporniyom du dem rait yaso wich paat yu kom fram
2267,LUK,4,JNT,mek mi tel unu dis jiizas se non a di prafit dem neva get rispek fram di piipl dem we dem baan an gruo mongks
2268,LUK,4,JNT,a chuu ting se nof uman we ozban ded did de a izrel iina ilaija taim dem taim de no rien neehn faal fi chrii an a aaf ier an bad bad staavieshan did de aal uova di konchri
2269,LUK,4,JNT,bot gad neva sen ilaija go a non a dem gad onggl sen im go wan plies niem zarifat iina saidan tu wan uman we ozban ded
2270,LUK,4,JNT,siem ting did apm a izrel iina di taim a ilaisha di prafit uol iip a piipl did av wan siknis we mek dem skin fasifasi bot a onggl di siriyan we niem nieman get iil
2271,LUK,4,JNT,aal di piipl dem iina di juu dem choch beks wen dem ier dis
2272,LUK,4,JNT,dem get op ron jiizas outa di toun an kyari im go a di ej a di il wich paat di toun de fi fling im uova it
2273,LUK,4,JNT,bot jiizas jos slip chuu di kroud an go bout im bizniz
2274,LUK,4,JNT,den jiizas go dong a kyaporniyom wan toun iina gyalalii an staat fi tiich di piipl pan di sabat
2275,LUK,4,JNT,di wie ou im tiich shak dem kaaz im mesij shuo se im nuo we im a taak bout
2276,LUK,4,JNT,wan man wid wan diiman iina im did de iina di juu dem choch im baal out pan di tap a im vais
2277,LUK,4,JNT,cho jiizas a nazaret we yu waahn wid wi a kom yu kom fi kil wi aaf mi nuo uu yu bi yu a di uoli wan we kom fram gad
2278,LUK,4,JNT,kiba yu mout jiizas se iina wan siiros vais kom outa di man di diiman fling dong di man fronta evribadi an kom out bot neva ort di man
2279,LUK,4,JNT,aal a di piipl dem shak an se tu dem wan aneda bot a wa dis ya im av di rait an di powa fi aada diiman fi kom outa piipl an dem kom out
2280,LUK,4,JNT,an di nyuuz bout jiizas pred aal bout di plies
2281,LUK,4,JNT,wen jiizas lef di juu dem choch an go a saiman yaad saiman madainlaa did av ai fiiva so dem aks jiizas fi elp ar
2282,LUK,4,JNT,so jiizas tan op an tel di fiiva fi tap an di fiiva brok shi get op siem taim an staat luk aafa dem
2283,LUK,4,JNT,wen di son did a go dong di piipl dem we av sumadi we sik kyari dem kom a jiizas im put im an pan evri wan a dem an mek dem beta no mata wa dem did sik wid
2284,LUK,4,JNT,diiman kom outa nof piipl an a shout yu a gad pikni dem did nuo se im a di krais so jiizas mek dem kyaahn se notn
2285,LUK,4,JNT,di neks maanin jiizas go wan plies wich paat nobadi neehn de aal dem taim de di piipl did a luk fi im aad aad an wen dem du fain im dem chrai fi mek im no go we
2286,LUK,4,JNT,bot jiizas tel dem se mi afi go gi di gud nyuuz bout gad kindom tu di ada toun dem kaaz a dat gad sen mi fi du
2287,LUK,4,JNT,an so jiizas gwaan priich iina di juu dem choch dem we de iina judiya
2288,LUK,5,JNT,wan die jiizas did tan op a liek genesaret an piipl did a kroud roun im fi lisn we gad wod se
2289,LUK,5,JNT,wen im luk im si tuu buot pan di lieksaid di fishaman dem did lef dem de an did a wash dem net
2290,LUK,5,JNT,so jiizas go iina saiman buot an aks im fi kyari di buot go out likl muo iina di waata den jiizas sidong an tiich di piipl dem
2291,LUK,5,JNT,afta jiizas don taak im se tu saiman go out iina diip waata an chuo out di net fi kech fish
2292,LUK,5,JNT,saiman ansa tiicha wi wok aad uol nait an wi no kech notn bot sins yu se so mi wi du wa yu se
2293,LUK,5,JNT,wen di fishaman dem we did a wok wid saiman du we jiizas se dem kech so moch fish dem net staat bos op
2294,LUK,5,JNT,so di fishaman dem kaal dem brejrin dem iina di ada buot fi kom elp dem an di tuu buot dem ful so til dem staat singk
2295,LUK,5,JNT,wen taim saiman piita si aal a dis im jrap dong a jiizas fut an se kip we fram mi laad kaaz mi a wan man we du nof rang
2296,LUK,5,JNT,saiman an aal a di man dem we did de de wid im shak wen dem si di iip a fish we dem kech
2297,LUK,5,JNT,tuu a saiman brejrin dem we did fraitn tu a jiemz an jan zebidii bwai dem
2298,LUK,5,JNT,den jiizas se tu saiman no fried fram nou aan yu naa go kech fish yu ago kech piipl
2299,LUK,5,JNT,so dem pul dem buot pan di lieksaid lef evriting an fala jiizas
2300,LUK,5,JNT,wan taim wen jiizas did iina wan toun wan man kom tu im we av wan siknis we mek im skin fasifasi wen im si jiizas im go dong pan im nii put im fies a grong an beg im se laad ef yu waahn fi kyuor mi an mek mi kliin yu av di powa fi dwiit
2301,LUK,5,JNT,jiizas put out im an toch di man an se mi waahn yu fi get kliin gwaan yu beta nou an siem taim di man skin get beta
2302,LUK,5,JNT,jiizas tel im no fi tel nobadi im se jos gwaan go shuo yuself tu di priis an kyari di sakrifais we muoziz laa se yu fi gi wen yu skin get beta dat wi shuo evribadi se yu get kliin
2303,LUK,5,JNT,bot nyuuz bout jiizas pred muo an kroud an kroud a piipl kom fi ier im an fi get kyuor fram dem siknis
2304,LUK,5,JNT,bot uol iip a taim jiizas go we a wan plies we im kuda tan bai imself an prie
2305,LUK,5,JNT,wan die wen jiizas did a tiich som farisii an som a di laa tiicha dem did sidong a lisn tu im dem kom fram evri dischrik iina gyalalii judiya an jeruusilem pan da die de gad gi jiizas di powa fi mek di sik piipl dem beta
2306,LUK,5,JNT,jiizas did a tiich wen som man kom de wid dem kripl fren pan wan chrecha dem chrai fi kyari im iina di ous fi put im infronta jiizas
2307,LUK,5,JNT,sieka di kroud dem kudn du it so dem klaim op pan di ous tap an let im dong chuu di ruuf dem put im rait iina di migl a di kroud infronta jiizas
2308,LUK,5,JNT,wen jiizas si ou dem biliiv iina im im tel di kripl man se fren mi paadn yu fram aal a yu sin dem
2309,LUK,5,JNT,di farisii an di laa tiicha dem staat se tu demself se a uu im tingk im bi kom a disrispek gad no gad wan kyan paadn sin
2310,LUK,5,JNT,jiizas did nuo wa dem did a tingk an so im aks dem se wa mek unu tingk dem sitn de iina unu aat
2311,LUK,5,JNT,wich wan iiziya fi se mi paadn yu sin dem ar get op an waak
2312,LUK,5,JNT,bot fi mek unu nuo mi ago shuo unu se di man we gad pik av di rait an di powa fi paadn sin pan ort so jiizas se tu di kripl man se git op tek op yu chrecha an go a yu yaad
2313,LUK,5,JNT,siem taim di kripl man tan op infronta dem pik op im chrecha an ed fi im yaad a gi gad di priez
2314,LUK,5,JNT,evribadi fraitn bout wa dem si an staat fi priez gad dem se wi si som big mirikl tide
2315,LUK,5,JNT,afta jiizas mek di man beta im lef di toun an im si wan taks kalekta niem liivai a sidong a di staal we im kalek taks jiizas se tu im fala mi
2316,LUK,5,JNT,an liivai get op lef evriting an fala jiizas
2317,LUK,5,JNT,den liivai chuo wan big dina fi jiizas iina im ous an wan big kroud a taks kalekta an ada piipl did a nyam wid dem roun di tiebl
2318,LUK,5,JNT,bot di farisii an di laa tiicha dem komplien tu jiizas speshal falara dem se wa mek unu a nyam an jringk wid di taks kalekta an rangduwa dem
2319,LUK,5,JNT,jiizas ansa dem an se piipl we no sik no niid no dakta a onggl sik piipl niid dakta
2320,LUK,5,JNT,mi no kom ya fi tel piipl we du rait fi ton fram dem sin a piipl we du rang mi kom ya fa
2321,LUK,5,JNT,dem tel jiizas se uol iip a taim jan falara dem kip we fram fuud an prie di farisii dem dwiit tu bot fi yu dem a nyam an jringk
2322,LUK,5,JNT,jiizas ansa dem bak se yu tingk se di piipl dem we di braidgruum invait a im wedn fi kip we fram fuud wen im mongks dem
2323,LUK,5,JNT,di taim ago kom wen di braidgruum ago gaan fram dem a da taim de dem wi kip we fram fuud
2324,LUK,5,JNT,den jiizas tel dem se nobadi no tier nyuu kluoz fi pach op uol kluoz kaaz di pach fram di nyuu wan naa go mach di uol wan
2325,LUK,5,JNT,nobadi no put nyuu wain iina uol wain bakl kaaz di nyuu wain wi bos op di bakl an di wain ago dash we
2326,LUK,5,JNT,nyuu wain mos put iina nyuu bakl
2327,LUK,5,JNT,an nobadi afta dem jringk uol wain no waahn nyuu wain kaaz dem se di uol wan beta
2328,LUK,6,JNT,wan sabat jiizas did a waak chuu wan wiit fiil an im speshal falara dem staat pik som a di wiit rob aaf di chrash iina dem an an nyam di grien
2329,LUK,6,JNT,som farisii si dem an aks wa mek unu a du wa di laa se wi no fi du pan di sabat
2330,LUK,6,JNT,jiizas ansa dem se unu neva riid wa dievid did du wen im an im fren dem did onggri
2331,LUK,6,JNT,ou im go iina gad ous tek di uoli bred an nyam wa di laa se onggl di priis dem fi get an aal gi im fren dem som
2332,LUK,6,JNT,jiizas se tu dem se di man we gad pik a im ruul uova di sabat
2333,LUK,6,JNT,wan neks sabat jiizas go iina di juu dem choch an did a tiich di piipl dem wan man uufa rait an did kripl did de de
2334,LUK,6,JNT,nou di farisii an di laa tiicha dem did a luk fi wan riizn fi se sitn bad bout jiizas so dem wach im laik aak fi si ef im ago mek nobadi beta pan di sabat
2335,LUK,6,JNT,jiizas nuo wa dem a tingk so im se tu di man we did av di kripl an se git op an tan op infronta dem so im get op an tan op infronta evribadi
2336,LUK,6,JNT,den jiizas tel dem se mek mi aks unu wan kwestiyan wich wan di laa se wi kyan du pan di sabat fi du gud ar fi du bad fi siev sumadi laif ar fi kaaz sumadi fi ded
2337,LUK,6,JNT,jiizas luk roun pan aal a dem an den se tu di man chrech out yu an di man chrech out im an an it get beta
2338,LUK,6,JNT,bot di farisii an di laa tiicha dem did beks beks an staat fi taak mongks dem wan aneda bout wa dem fi du wid jiizas
2339,LUK,6,JNT,wan die roun dem taim de jiizas go op pan wan il an im spen di uol nait op de a prie tu gad
2340,LUK,6,JNT,wen die lait jiizas kaal im falara dem an pik out twelv a dem im kaal dem twelv de im apasl
2341,LUK,6,JNT,im di pik saiman we jiizas kaal piita im breda anju jiemz an jan filip bartalimyuu
2342,LUK,6,JNT,matyu tamas jiemz dat a alfiyos bwai pikni saiman we dem kaal zelat
2343,LUK,6,JNT,juudas jiemz bwai pikni an juudas iskyariyat di wan we sel out jiizas
2344,LUK,6,JNT,jiizas an im apasl dem kom dong aafa di il an go dong pan di flat wan big big kroud a jiizas falara dem did de de an uol iip a piipl fram aal uova judiya jeruusilem an nier di siisaid a taiya an saidan
2345,LUK,6,JNT,dem kom fi ier jiizas priich an fi mek im kyuor dem fram dem siknis an jiizas ron out diiman outa piipl
2346,LUK,6,JNT,evribadi did a chrai fi toch jiizas kaaz di powa fi kyuor dem did a kom fram im
2347,LUK,6,JNT,jiizas luk pan im falara dem an tel dem se
2348,LUK,6,JNT,aal a unu we puor
2349,LUK,6,JNT,gad bles unu kaaz di kindom a fuunu uon
2350,LUK,6,JNT,aal a unu we onggri nou
2351,LUK,6,JNT,gad bles unu kaaz unu beli ago ful
2352,LUK,6,JNT,aal a unu we a baal nou
2353,LUK,6,JNT,gad bles unu kaaz di taim ago kom wen unu ago laaf
2354,LUK,6,JNT,gad bles aal a unu we piipl iet
2355,LUK,6,JNT,we dem lef out
2356,LUK,6,JNT,disrispek an kaal aal saat a niem an se unu wikid
2357,LUK,6,JNT,kaaz unu fala di man we gad pik
2358,LUK,6,JNT,mek unuself api wen dem sitn de apm tu unu an jomp op an dong wid jai iina unu aat kaaz nof gud sitn pudong iina evn fi unu di piipl dem we a chriit unu bad a siem so fi dem piipl yuus tu chriit gad prafit dem
2359,LUK,6,JNT,bot aal a unu we rich chobl fi unu
2360,LUK,6,JNT,kaaz unu get unu iizi laif aredi
2361,LUK,6,JNT,chobl fi aal a unu we beli ful nou
2362,LUK,6,JNT,kaaz unu ago onggri
2363,LUK,6,JNT,aal a unu we a laaf nou chobl fi unu
2364,LUK,6,JNT,kaaz unu ago ala an baal
2365,LUK,6,JNT,chobl fi aal a unu we piipl chat gud bout
2366,LUK,6,JNT,a siem so fi dem piipl yuus tu chat gud bout di faalz prafit dem
2367,LUK,6,JNT,aal a unu we a lisn mi unu fi lov unu enimi dem an chriit di piipl dem we iet unu gud
2368,LUK,6,JNT,enibadi we kos unu bles dem an prie fi di wan dem we no diil wid unu gud
2369,LUK,6,JNT,ef sumadi baks unu pan wan saida unu fies ton di neks said gi dem ef sumadi tek unu jakit no tap im fram tek unu shot tu
2370,LUK,6,JNT,ef enibadi we beg unu fi sitn we unu av gi dem an ef nobadi tek we fi yu sitn dem no aks dem bak fi it
2371,LUK,6,JNT,diil wid piipl di wie unu waahn dem diil wid unu
2372,LUK,6,JNT,ef unu lov onggl di piipl dem we lov unu wa big iina dat iivn di rangduwa dem lov piipl we lov dem
2373,LUK,6,JNT,an iivn ef unu du gud fi di piipl dem we gud tu unu wa big iina dat aal di rangduwa dem du dat tu
2374,LUK,6,JNT,ef unu len tu piipl we unu tingk kyan pie unu bak wa big iina dat aal rangduwa len tu dem wan aneda an ekspek fi get bak aal a wa dem len
2375,LUK,6,JNT,unu fi lov di piipl dem we iet unu du gud tu piipl len an no ekspek fi get bak notn kaaz gad ago pie unu bak big taim gad kain tu di piipl dem we wikid an we no gi tangks so wen unu du dis dat shuo se unu a riili di muos ai gad pikni
2376,LUK,6,JNT,unu fi gud tu piipl aal ef dem no dizorv it jos laik ou yu faada gud tu piipl
2377,LUK,6,JNT,no joj piipl laik se gad kyaahn paadn dem ef unu du dat di siem ting ago riich unu an no bada se nobadi gilti an rait dem aaf kaaz dat wi riich unu tu paadn piipl an unu wi get paadn tu
2378,LUK,6,JNT,gi an unu wi get uol iip wid aal braata unu kop ago ful ful so til it aal a ron uova di wie unu diil wid ada piipl siem wie dem ago diil wid unu
2379,LUK,6,JNT,an jiizas se dis fi tiich dem sitn blain man kyan liid blain man di tuu a dem no wi jrap iina wan uol
2380,LUK,6,JNT,nobadi we a lorn no aiya dan dem tiicha bot wen dem don lorn dem ago komiin laik dem tiicha
2381,LUK,6,JNT,wa mek unu a luk pan di saados iina unu breda yai an unu naa wach di big piis a plangk iina fuunu uon
2382,LUK,6,JNT,ou unu fi se mi breda mek mi tek di saados outa yu yai wen siem taim unu no si di big piis a plangk iina fuunu uon ipokrit tek di plangk outa fuunu yai fos den unu wi si beta fi tek di saados outa unu breda yai
2383,LUK,6,JNT,gud chrii no bier bad fruut an bad chrii no bier gud fruut
2384,LUK,6,JNT,unu kyan nuo wan chrii sieka di kaina fruut we it bier piipl no pik prangganat aafa maka chrii an griep aafa makabush
2385,LUK,6,JNT,di gud man du gud sitn sieka di gud we stuor op iina im an di wikid man du wikid sitn sieka di wikidnis we stuor op iina im kaaz wa kom outa im mout a wa de iina im aat
2386,LUK,6,JNT,wa mek unu a kaal mi laad laad an naa du wa mi se
2387,LUK,6,JNT,di wan we kom tu mi ier we mi se an du wa mi se mek mi tel yu sitn bout im
2388,LUK,6,JNT,im komiin laik wan man we bil op wan ous im dig dong diip iina di grong so im kuda bil di ous pan rakstuon di plies flod out an di riva kom dong an biit gens di ous bot kudn mash it dong kaaz di ous did bil op chrang chrang
2389,LUK,6,JNT,bot di wan we ier mi wod an no du wa mi se im komiin laik sumadi we bil wan ous we naa no foundieshan di plies flod out an di riva kom dong an biit gens di ous an it jrap dong an mash op
2390,LUK,7,JNT,afta jiizas don se aal a dis tu di piipl dem im go kyaporniyom
2391,LUK,7,JNT,wan ed fi onjrid suoja iina kyaporniyom did av wan sorvant we did sik an bout fi ded di ed suoja did riet da sorvant ya nof
2392,LUK,7,JNT,so az im ier bout jiizas im sen som juu liida fi aks im fi kom get im sorvant beta
2393,LUK,7,JNT,di liida dem go tu jiizas an beg im se du elp da man ya ef nobadi fi get yu elp a im
2394,LUK,7,JNT,kaaz im lov wi piipl an a im bil wan choch fi wi
2395,LUK,7,JNT,so jiizas go wid dem wen jiizas kech nier di ous di ed suoja sen som a im fren dem fi tel im se laad no bada yuself mi no gud inof fi yu kom anda fi mi ruuf
2396,LUK,7,JNT,a dat mek mi neva tingk mi kuda kom taak tu yu bot jos se di wod an mek mi sorvant get beta
2397,LUK,7,JNT,kaaz mi tek aada fram dem we uova mi tu an mi av suoja we mi kanchuol mi tel da wan ya go deso an im go an wan neks wan kum ya an im kom an mi tel mi sorvant du dis an im dwiit
2398,LUK,7,JNT,jiizas yai uopm op wen im ier di sitn dem we di ed suoja se im ton tu di kroud we did a fala im an se mek mi tel unu sitn aal nou mi no fain nobadi iina izrel we chos iina mi so moch
2399,LUK,7,JNT,di ed suoja fren dem go baka di ous an fain se di sorvant did get beta
2400,LUK,7,JNT,likl afta dat jiizas an im speshal falara dem lef fi go a di toun we dem kaal nien an wan big big kroud fala dem
2401,LUK,7,JNT,wen jiizas did nier fi riich di toun giet som piipl did a kyari out wan ded badi fi go beri im a did di onggl bwai pikni fi wan uman we ozban ded uol iip a piipl fram di toun did a waak wid ar
2402,LUK,7,JNT,wen di laad si ar im sari fi ar an tel ar se osh no bada baal
2403,LUK,7,JNT,den jiizas go op go toch di kafn an di man dem we did a kyari it tap jiizas se yuut man git op
2404,LUK,7,JNT,di man get op an staat taak an jiizas gi im bak tu im mada
2405,LUK,7,JNT,evribadi fraitn an dem staat priez gad dem se wan a di prafit dem de ya mongks wi wan powaful wan gad kom fi elp im piipl dem
2406,LUK,7,JNT,da nyuuz ya bout jiizas pred aal uova judiya an di dischrik dem we de nier it
2407,LUK,7,JNT,jan falara dem tel im bout aal di sitn dem we jiizas did a du so im kaal tuu a dem
2408,LUK,7,JNT,an sen dem fi go aks jiizas a yu wi fi a luk fa ar a sumadi els ago kom
2409,LUK,7,JNT,di man dem go tu jiizas an se jan di baptis sen wi fi aks ef a yu wi fi a luk fa ar ef a sumadi els ago kom
2410,LUK,7,JNT,siem taim jiizas mek uol iip a piipl we did sik iina aal kaina wie get beta im ron diiman outa piipl an mek nof blain piipl si agen
2411,LUK,7,JNT,den jiizas tel jan falara dem se go tel jan wa unu si an ier blain piipl kyan si an kripl kyan waak piipl we av siknis we mek dem skin fasifasi get beta an def piipl a ier ded piipl kom bak alaiv an di gud nyuuz a priich tu puo piipl
2412,LUK,7,JNT,gad bles di piipl dem we no tap chos iina mi jos kaaz mi no gwaan ou dem tingk di wan we dem a wiet pan fi gwaan
2413,LUK,7,JNT,afta jan mesinja dem gaan jiizas staat taak tu di kroud bout jan wa kaina sumadi unu did go out iina di dezot fi si sumadi we kyaahn mek op im main laik taal graas we di briiz a bluo dis ya wie an dat de wie
2414,LUK,7,JNT,ef a no dat den a wa unu go out de fi si wan man jres op iina a dier kluoz nuo man piipl we jres op iina dier kluoz an liv big laif liv iina palis
2415,LUK,7,JNT,so a wa unu go out de fi si wan prafit yes an mi a tel unu an im a muor dan jos wan prafit
2416,LUK,7,JNT,a jan it a taak bout wen it rait dong se
2417,LUK,7,JNT,luk mi wi sen mi mesinja fi gwaan til yu kom
2418,LUK,7,JNT,im ago get piipl redi fi yu
2419,LUK,7,JNT,mek mi tel unu dis jan biga dan enibadi we eva baan bot iivn di luowis sumadi iina gad kindom biga dan im
2420,LUK,7,JNT,evribadi we ier we jiizas se iivn di taks kalekta dem tek it se gad wie rait kaaz dem did mek jan baptaiz dem
2421,LUK,7,JNT,bot di farisii an di laa tiicha dem ton dem bak pan wa gad did waahn dem fi du kaaz dem neva mek jan baptaiz dem
2422,LUK,7,JNT,di piipl we liv iina dem taim ya a we dem komiin laik wa kaina piipl dem bi
2423,LUK,7,JNT,dem komiin laik pikni we a sidong iina di maakit an a ala tu dem wan aneda
2424,LUK,7,JNT,wi plie di fluut fuunu
2425,LUK,7,JNT,an unu no daans
2426,LUK,7,JNT,wi sing wan finaral sang
2427,LUK,7,JNT,an unu no baal
2428,LUK,7,JNT,kaaz jan di baptis neva kom a nyam no bred an a jringk no wain bot unu se diiman iina im
2429,LUK,7,JNT,di man we gad pik kom a nyam an a jringk an unu se luk ya da man ya krievn an im a wan jongkad fiim fren dem a taks kalekta an sina
2430,LUK,7,JNT,di piipl we fala di rait wie pruuv se gad waiz an im wie rait
2431,LUK,7,JNT,wan farisii invait jiizas fi kom kom nyam dina wid im so jiizas go a im yaad an sidong fi nyam
2432,LUK,7,JNT,wan sina uman iina di toun ier se jiizas de a di farisii yaad so shi go de wid wan likl stuon jaar a dier porfyuum
2433,LUK,7,JNT,shi go baka im tan wich paat im chrech out im fut an staat baal shi mek ar yaiwaata wet op im fut an waip dem aaf wid ar ier den shi kis dem an chuo out di porfyuum pan dem
2434,LUK,7,JNT,wen di farisii we invait jiizas si dis im se tu imself ef da man ya did a wan prafit im wuda nuo wa kaina uman a toch im
2435,LUK,7,JNT,so jiizas se tu im se saiman mi av sopm fi tel yu
2436,LUK,7,JNT,wa dat tiicha saiman se
2437,LUK,7,JNT,jiizas tel im se tuu man did uo wan monilenda wan uo im faiv onjrid silva kain an di ada wan did uo fifti
2438,LUK,7,JNT,non a dem neva av no moni fi pie im so im se dem naafi bada pie im bak notn tel mi saiman wich a dem ago lov im muo
2439,LUK,7,JNT,saiman ansa jiizas se mosi di wan we did uo im di muos
2440,LUK,7,JNT,yu rait jiizas ansa im
2441,LUK,7,JNT,im ton tu di uman an se tu saiman yu si da uman ya mi kom a yu yaad an yu no gi mi no waata fi wash mi fut bot da uman ya wash mi fut wid ar yaiwaata an waip dem wid ar ier
2442,LUK,7,JNT,yu no welkom mi wid no kis bot fram mi kom iin dis uman no tap kis op mi fut
2443,LUK,7,JNT,yu no chuo ail pan mi ed bot shi put porfyuum pan mi fut
2444,LUK,7,JNT,so mi a tel yu shi get paadn fi ar uol iip a sin dem kaaz shi lov mi nof nof piipl we get paadn fi likl bit a sin onggl av likl bit a lov fi mi
2445,LUK,7,JNT,jiizas se tu di uman se mi paadn aal a yu sin dem
2446,LUK,7,JNT,di ada ges dem staat se tu dem wan aneda a uu dis ya we aal a paadn sin
2447,LUK,7,JNT,jiizas tel di uman se kaaz yu chos iina mi gad siev yu go a yu yaad wid piis iina yu aat
2448,LUK,8,JNT,afta dat jiizas chravl fram toun tu toun an dischrik tu dischrik a priich di gud nyuuz bout gad kindom aal dem taim de di twelv did a go roun wid im
2449,LUK,8,JNT,som uman we jiizas did ron diiman outa an we did sik an im mek beta did a go roun wid im tu dem a mieri di wan we dem kaal magdaliin jiizas did ron sevn diiman outa ar
2450,LUK,8,JNT,jowana kuuza waif kuuza did inchaaj a aal a di sitn dem we bilang tu erad suuzana plos nof ada uman aal dem uman ya did a yuuz wateva dem av fi elp sopuot jiizas an im speshal falara dem
2451,LUK,8,JNT,wan big big kroud a piipl we kom fram difrant difrant toun gyada op fi ier jiizas im tel dem da tuori ya
2452,LUK,8,JNT,wan faama did go out fi plaant im siid dem wen im a skyata di siid som jrap wich paat piipl waak an dem tep tep op pan dem an bod kom kom nyam dem
2453,LUK,8,JNT,som jrap pan rakstuon an wen dem staat gruo dem kudn get no waata so dem jrai op an ded
2454,LUK,8,JNT,ada siid jrap mongks makabush an wen dem pap op di makabush chuok dem
2455,LUK,8,JNT,som a di siid dem jrap pan gud grong dem gruo op an bier wan onjrid taim muo dan wa di faama did plaant
2456,LUK,8,JNT,afta dat jiizas shout out an se enibadi we av iez fi ier beta lisn gud
2457,LUK,8,JNT,jiizas speshal falara dem aks im wa di tuori miin
2458,LUK,8,JNT,jiizas se tu dem se unu get fi andastan di siikrit sopm dem bout gad kindom bot fi ada piipl mi mek wa mi se soun laik rigl so dat
2459,LUK,8,JNT,iivn duo dem kyan si dem naa si
2460,LUK,8,JNT,an iivn duo dem kyan ier dem naa andastan
2461,LUK,8,JNT,di tuori wa mi jos tel unu dis a wa it miin gad wod a di siid
2462,LUK,8,JNT,di wan dem we jrap wich paat piipl waak a piipl we ier di wod an den di devl kom tek di wod outa dem aat so dem wi no biliiv an get siev
2463,LUK,8,JNT,di siid dem we jrap pan di grong we bier rakstuon de a piipl we glad fi gad wod biliiv gad wod fi likl bit bot siem laik di plaant dem uufa ruut no go dong diip iina di grong dem no mek gad wod go diip iina dem aat dem biliiv fi likl bit bot wen taim kom fi dem get tes dem ton bak siem laik ou di plaant jrai op an ded
2464,LUK,8,JNT,di wan dem we jrap iina makabush a di piipl we ier gad wod bot dem staat fret bout laif an aal dem kyan tingk bout a ou fi mek moni an ou fi enjai demself dem mek dem sitn de chuok dem so dem no bier no raip fruut
2465,LUK,8,JNT,di wan dem we jrap pan gud grong a di piipl dem uufa aat riili gud dem ier di wod an uol aan pan it aal wen aad taim kom dem stil bier fruut
2466,LUK,8,JNT,nobadi no lait lamp an kova it wid wan bokit ar put it anda wan bed lamp pudong we piipl kyan si di lait wen dem kom iina di ous
2467,LUK,8,JNT,notn no aid we nobadi naa go nuo no siikrit no de we naa go kom out iina di uopm
2468,LUK,8,JNT,lisn gud enibadi we andastan wa mi tiich ago andastan muor bot di wan dem we no andastan iivn di sitn dem we dem tingk dem andastan dem naa go andastan no muor
2469,LUK,8,JNT,jiizas mada an breda dem kom fi si im bot sieka di kroud dem kudn get nier im
2470,LUK,8,JNT,so sumadi tel jiizas se yu mada an breda dem tan op outa duor a wiet fi si yu
2471,LUK,8,JNT,jiizas se tu di kroud se fi mi mada an breda a enibadi we ier gad wod an du we im se dem fi du
2472,LUK,8,JNT,wan die jiizas an im speshal falara dem did go iina wan buot an im se tu dem mek wi go uova di ada said a di liek so dem go
2473,LUK,8,JNT,wen dem a siel kraas jiizas jrap a sliip nou wan chrang chrang briiz kom dong pan di liek an di buot staat ful op a waata so til evribadi did out fi joun
2474,LUK,8,JNT,jiizas speshal falara dem wiek im op an se laad laad wi ago joun jiizas get op an aada di briiz an di wiev dem fi sekl dong an evriting get kaam
2475,LUK,8,JNT,we unu chos iina mi de jiizas aks dem
2476,LUK,8,JNT,dem so fraitn wen dem si wa jiizas du dem aks dem wan aneda tap a wa kaina man dis im taak tu aal briiz an wiev an dem du wa im tel dem fi du
2477,LUK,8,JNT,dem siel go a di konchri we di girasiinz piipl dem liv we de kraas fram gyalalii
2478,LUK,8,JNT,siem taim jiizas kom outa di buot wan man fram di toun kom op tu im di man did av iin diiman fi wan lang taim im did a waak niekid an neva did liv iina no ous a beriyin grong im did liv
2479,LUK,8,JNT,wen di man spat jiizas im baal out an jrap imself infronta jiizas im shout out pan tap a im vais lef wi no jiizas di muos ai gad pikni du mi a beg yu no mek mi sofa
2480,LUK,8,JNT,im se dat kaaz jiizas did staat fi tel di diiman fi kom outa im uol iip a taim di diiman did tek im uova so piipl yuus tu chien op im an an fut dem an gyaad im bot im wuda brok outa di chien dem an di diiman wuda kyari im go wich paat nobadi no de
2481,LUK,8,JNT,so jiizas aks im se wa yu niem im ansa bak uoliip a so wi niem im se a so im niem kaaz a nof nof diiman did go iina im
2482,LUK,8,JNT,di diiman dem did a beg jiizas no fi tel dem fi go dong a di diiman prizn di pit we naa no batam
2483,LUK,8,JNT,nou wan uol iip a ag did a nyam pan di ilsaid di diiman dem beg jiizas fi mek dem go iina di ag dem jiizas mek dem gwaan
2484,LUK,8,JNT,so di diiman dem kom outa di man an go iina di ag dem an di uol a di ag dem tek aaf dong di stiip stiip ilsaid go chriet iina di liek an joun
2485,LUK,8,JNT,wen di man dem we luk aafa di ag dem si wa apm dem ron go pred di nyuuz iina di toun an di plies dem we de nier di toun tu
2486,LUK,8,JNT,so di piipl dem go fi si a wa did apm wen dem riich wich paat jiizas did de dem si di man we jiizas ron di diiman dem outa im did a sidong a jiizas fut im did av aan kluoz an iina im rait main an di piipl dem kech dem fried
2487,LUK,8,JNT,di wan dem we did si wa apm tel di ada piipl dem ou jiizas mek di man we did av iin diiman get beta
2488,LUK,8,JNT,den aal a di girasiinz piipl dem an evribadi we liv nier dem did wel fried so dem aks jiizas fi lef dem ieriya jiizas go iina di buot an go we
2489,LUK,8,JNT,wen jiizas did a lef di man we im ron di diiman dem outa did a beg fi go wid im bot jiizas sen im we an se
2490,LUK,8,JNT,go a yu yaad go tel evribadi aal wa gad du fi yu di man lef go pred di nyuuz aal uova di toun an tel dem aal wa jiizas du fi im
2491,LUK,8,JNT,wen jiizas go baka gyalalii wan kroud a piipl di a wiet fi im so dem did glad fi si im kom
2492,LUK,8,JNT,siem taim wan man niem jairos we inchaaj a di juu dem choch kom niil dong infronta jiizas an beg im fi kom a im yaad
2493,LUK,8,JNT,im did a beg jiizas kaaz im wan an onggl gyal pikni did a ded shi did bout twelv
2494,LUK,8,JNT,wen jiizas did a chrai fi go a jairos yaad di piipl dem did a pres gens im
2495,LUK,8,JNT,wan uman did de de we a bliid fi twelv ier shi spen evriting shi av pan dakta bot non a dem kudn get ar beta
2496,LUK,8,JNT,shi kom op baka jiizas an toch di tiel a im kluoz siem taim shi tap bliid
2497,LUK,8,JNT,a uu toch mi jiizas aks evribadi se a no dem bot piita se bot tiicha wan kroud a piipl roun yu a pres gens yu
2498,LUK,8,JNT,bot jiizas se sumadi toch mi man mi nuo kaaz mi fiil powa gaan outa mi
2499,LUK,8,JNT,di uman si se shi kudn aid so shi jrap arself a jiizas fut a chrimbl shi tel jiizas wa mek shi toch im an ou shi get beta siem taim shi tel jiizas dis infronta evribadi
2500,LUK,8,JNT,jiizas tel di uman se daata kaaz yu biliiv iina mi yu aarait nou gwaan wid piis iina yu aat
2501,LUK,8,JNT,jiizas did stil a taak wen sumadi kom fram jairos yaad an tel jairos se yu gyal pikni ded no bada di tiicha agen
2502,LUK,8,JNT,wen jiizas ier wa apm im se tu jairos no bada fried jos biliiv an shi wi get beta
2503,LUK,8,JNT,jiizas neva mek nobadi go iina di ous wid im onggl piita jan jiemz an di pikni faada an mada wan
2504,LUK,8,JNT,evribadi did a ala an a baal kaaz di pikni did ded jiizas se unu no baal shi no ded a sliip shi a sliip
2505,LUK,8,JNT,an di piipl dem staat laaf aafa im kaaz dem did nuo se shi ded
2506,LUK,8,JNT,jiizas tek di pikni an an se git op mi pikni
2507,LUK,8,JNT,ar spirit kom bak iina ar badi an shi tan op siem taim an jiizas tel dem fi gi ar sitn fi nyam
2508,LUK,8,JNT,di pikni mada an faada did shak so til bot jiizas aada dem no fi tel nobadi wa apm
2509,LUK,9,JNT,jiizas kaal im twelv apasl dem tugeda an gi dem powa an di rait fi ron out diiman an fi kyuor sik piipl
2510,LUK,9,JNT,im sen dem out fi tel piipl bout gad kindom an fi kyuor di sik
2511,LUK,9,JNT,jiizas tel dem se no tek notn wid unu wen unu a go no kyari no waakn tik no bag no bred no moni ar no kluoz fi chienj
2512,LUK,9,JNT,di fos sumadi we tek unu iina dem ous tan wid dem til unu redi fi lef di toun
2513,LUK,9,JNT,ef piipl no waahn unu iina dem toun shiek aaf di dos aafa unu fut wen unu a lef unu fi du dis mek dem nuo se gad no api wid dem an im ago joj dem
2514,LUK,9,JNT,so jiizas apasl dem chravl fram dischrik tu dischrik a priich di gud nyuuz an a kyuor piipl
2515,LUK,9,JNT,wen erad we ruul uova gyalalii ier bout di sitn dem we jiizas did du im staat fret kaaz som piipl a se jan di baptis kom bak alaiv
2516,LUK,9,JNT,ada piipl se a ilaija kom bak som se a wan a di prafit dem fram wie bak wen kom bak alaiv
2517,LUK,9,JNT,bot erad se a mi mek dem chap aaf jan ed so a uu da man ya mi a ier dem sitn ya bout an erad chrai fi miit op wid jiizas
2518,LUK,9,JNT,di apasl dem kom bak an tel jiizas aal a wa dem du den jiizas tek dem an slip we go a wan toun niem betsieda
2519,LUK,9,JNT,bot di piipl dem fain out wich paat im a go an fala im jiizas neehn ton dem bak im mek dem kom im tiich dem bout gad kindom an im kyuor di wan dem we sik
2520,LUK,9,JNT,wen iivnin a kom jiizas twelv apasl dem kom tu im an se sen di piipl dem mek dem go iina di toun an dischrik we de nier yaso fi go luk fuud an som we fi tan kaaz notn no de out yaso fi dem
2521,LUK,9,JNT,jiizas ansa dem se unu gi dem sitn fi nyam
2522,LUK,9,JNT,dem ansa jiizas an se wi av onggl faiv bred an tuu fish ef wi fi fiid da kroud a piipl ya wi afi go bai fuud
2523,LUK,9,JNT,bout faiv touzn man did de de
2524,LUK,9,JNT,bot jiizas se tu im speshal falara dem mek di piipl dem gruup op an sidong bout fifti sumadi fi de iina wan gruup
2525,LUK,9,JNT,jiizas speshal falara dem du wa im tel dem an evribadi sidong
2526,LUK,9,JNT,jiizas tek di faiv bred an tuu fish an im luk op iina di skai gi tangks an brok op di bred dem im gi dem tu im falara dem fi dem gi di piipl dem
2527,LUK,9,JNT,evribadi nyam til dem beli ful an jiizas falara dem ful twelv baaskit wid lefuova fuud
2528,LUK,9,JNT,wan taim jiizas did de wan said a prie im speshal falara dem di nier im an im aks dem se a uu di piipl se mi bi
2529,LUK,9,JNT,dem ansa jiizas se som se yu a jan di baptis ada piipl se ilaija bot yu av di wan dem we se yu a wan a di prafit dem fram wie bak wen we ded an kom bak
2530,LUK,9,JNT,bot wa bout unu jiizas aks dem uu unu tingk mi bi piita ansa di krais
2531,LUK,9,JNT,jiizas waan dem se dem no fi tel nobadi
2532,LUK,9,JNT,im se di man we gad pik ago a fi go chuu nof nof sofarieshan an di elda ed priis an laa tiicha dem ago ton dem bak pan im an dem ago kil im bot afta chrii die paas im ago kom bak alaiv
2533,LUK,9,JNT,den jiizas se tu aal a dem se ef sumadi waahn fi ton wan a fi mi falara dem dem afi figet bout wa dem waahn tek op dem kraas evridie an fala mi
2534,LUK,9,JNT,sumadi we waahn siev dem laif ago luuz it bot enibadi we luuz dem laif sieka mi dem ago get fi siev dem laif
2535,LUK,9,JNT,wa gud it ago du sumadi ef dem get di uol worl bot dem luuz dem laif
2536,LUK,9,JNT,ef enibadi shiem a mi an wa mi tiich wen di man we gad pik kom im ago shiem a dem tu wen im kom im lait ago shain roun im an di lait we shain roun di faada an di uoli ienjel dem ago shain roun im tu
2537,LUK,9,JNT,mi a tel unu dis an a chuu mi a taak som a unu we tan op yaso naa go ded bifuo di taim kom wen unu si gad a ruul
2538,LUK,9,JNT,bout iet die afta jiizas se dis im tek piita jan an jiemz go op iina wan moutn fi prie
2539,LUK,9,JNT,siem taim jiizas a prie im fies staat luk difrant an im kluoz staat shain brait laik wen laitnin flash
2540,LUK,9,JNT,aal av a sodn tuu man muoziz an ilaija shuo op an a chat wid im
2541,LUK,9,JNT,wan brait brait lait did a shain roun dem an dem did a taak bout ou jiizas ago ded iina jeruusilem
2542,LUK,9,JNT,aal dem taim ya piita an jiizas ada tuu falara dem did faas asliip wen dem wiek op dem si di tuu man dem a tan op wid jiizas an wan lait a shain roun im
2543,LUK,9,JNT,wen di man dem mek fi lef piita se tu jiizas tiicha a gud ting se wi did de ya mek wi bil op chrii shed wan fi yu wan fi muoziz an di neks wan fi ilaija piita neehn riili nuo wa im a taak bout
2544,LUK,9,JNT,siem taim piita a chat wan kloud kom dong kom kova dem op an dem kech dem fried
2545,LUK,9,JNT,den dem ier wan vais iina di kloud se dis a mi bwai pikni a im mi pik unu fi lisn we im se
2546,LUK,9,JNT,az di vais don taak dem si se a jiizas wan did de de jiizas speshal falara dem no tel nobadi wa dem si an ier da taim de dem jos kip it mongks demself
2547,LUK,9,JNT,di neks die wen dem kom dong fram di mountn wan big kroud kom miit dem
2548,LUK,9,JNT,wan man iina di kroud baal out tiicha beg yu luk pan mi bwai im a mi wan an onggl pikni
2549,LUK,9,JNT,somtaim wan spirit wi tek im uova an im wi staat fi baal out it mek im flata flata til im mout fraat op di spirit aadli lef im it a mash im op
2550,LUK,9,JNT,mi beg yu speshal falara dem fi ron out di spirit bot dem kudn dwiit
2551,LUK,9,JNT,jiizas se unu piipl we liv iina da taim ya unu no biliiv an unu no du we unu fi du umoch langga mi fi tan ya wid unu an put op wid unu kyari yu bwai kom im se tu di man
2552,LUK,9,JNT,wen di bwai did a kom tu jiizas di diiman fling im a grong an di bwai staat flata bot jiizas aada di diiman fi kom out an im kyuor di bwai an gi im bak tu im faada
2553,LUK,9,JNT,evribadi jaa jrap wen dem si di powa we gad av
2554,LUK,9,JNT,wen dem a luk an a wanda bout wa dem si jiizas se tu im speshal falara dem
2555,LUK,9,JNT,ier wa mi a se an unu lisn mi gud dem ago tek di man we gad pik an gi im uova tu piipl we iet im
2556,LUK,9,JNT,bot jiizas falara dem neva get we im se an dem di fried fi aks im wa im riili a taak bout gad did aid wa it miin so dem kudn andastan it
2557,LUK,9,JNT,jiizas speshal falara dem did a aagyu bout wich wan a dem maita av di tap pozishan iina di gruup
2558,LUK,9,JNT,jiizas did nuo wa dem did a tingk so im mek wan pikni tan op saida im
2559,LUK,9,JNT,jiizas se tu dem se enibadi we welkom da likl pikni ya kaa im chos iina mi welkom mi tu an enibadi we tek mi iin tek iin di wan we sen mi tu di wan mongks unu we de a di batam a im av di tap a tap pozishan
2560,LUK,9,JNT,laad jan se wi si wan man a yuuz yu niem ron out diiman outa piipl an wi chrai fi tap im kaaz im a no wan a wi
2561,LUK,9,JNT,jiizas se tu im se no tap im kaaz uu naa fait gens yu de pan yu said
2562,LUK,9,JNT,wen a did nier taim fi jiizas go op iina evn im set iina im main se im a go a jeruusilem
2563,LUK,9,JNT,jiizas sen som mesinja fi gwaan bifuo im an get tingz redi wen dem riich a wan samaritan dischrik
2564,LUK,9,JNT,di piipl we liv de neva waahn jiizas kom de kaaz a jeruusilem im did mek op im main fi go
2565,LUK,9,JNT,wen jiemz an jan tuu a jiizas falara dem si wa a gwaan dem aks im se laad yu no waahn wi kaal dong faiya fram evn fi bon dem op
2566,LUK,9,JNT,bot jiizas ton roun an taak tu dem chrang chrang mek dem nuo se dat no rait
2567,LUK,9,JNT,an so dem go a wan neda dischrik
2568,LUK,9,JNT,wen dem a waak pan di ruod wan man se tu jiizas mi wi ton wan a yu falara dem an go wid yu eniwe yu go
2569,LUK,9,JNT,jiizas se tu im se faks av uol an di bod dem av nes bot di man we gad pik no av no we fi pudong im ed
2570,LUK,9,JNT,jiizas se tu wan neda man fala mi bot di man se laad mek mi go beri mi faada fos
2571,LUK,9,JNT,bot jiizas tel im se mek di ded galang go beri uu ded fi dem bot yu yu fi go tel piipl bout gad kindom
2572,LUK,9,JNT,den sumadi els se tu jiizas mi wi fala yu laad bot mek mi go tel mi fambili babai fos
2573,LUK,9,JNT,jiizas ansa an se enibadi we staat plou an luk bak no fit fi gad kindom
2574,LUK,10,JNT,afta dis di laad pik sevntituu a im ada falara dem an sen dem out tuu tuu fi go evriwe im plan fi go
2575,LUK,10,JNT,im se tu dem se nof fuud de out de iina di fiil fi pik bot nof piipl no de de fi gyada dem aks di laad we uon di fuud fi sen out piipl fi pik dem
2576,LUK,10,JNT,mi a sen unu go out bot unu ago komiin laik biebi shiip we de mongks wulf gwaan
2577,LUK,10,JNT,no kyari no moni no pak no bag no waak wid no ada slipaz an wen unu de pan unu wie no tel nobadi oudi
2578,LUK,10,JNT,wen taim unu go a nobadi yaad di fos ting unu fi du a se gad mek yu piis kom dong pan da yaad ya
2579,LUK,10,JNT,ef di ed a di ous lov piis di piis we unu kaal dong wi tan wid im bot ef im no lov piis di piis we unu kaal dong naa go tan wid im
2580,LUK,10,JNT,di man we lov piis an tek unu iin a fiim yaad unu fi tan nyam an jringk wa dem gi unu kaaz ef sumadi wok dem fi get pie unu fi tan a wan yaad an no muuv fram yaad tu yaad
2581,LUK,10,JNT,enitaim unu go iina wan toun an di piipl dem tek unu iin nyam we dem gi unu
2582,LUK,10,JNT,kyuor di wan dem we sik an se tu dem gad kindom kom wich paat unu de
2583,LUK,10,JNT,bot ef unu go iina wan toun an dem no waahn tek unu iin go iina di ruod an tel dem dis
2584,LUK,10,JNT,wi a waip aaf di dos aafa wi fut fi shuo unu se gad no api wid unu im ago joj unu bot memba se gad kindom kom wich paat unu de
2585,LUK,10,JNT,mi a tel unu dis wen jojment die kom it ago iiziya fi sadam dan fi di piipl dem iina dat de toun
2586,LUK,10,JNT,chobl fi yu korazin chobl fi yu betsieda ef di piipl we liv iina taiya an saidan did si di mirikl dem we unu si mi du mongks unu dem wuda sari fi dem rang an chienj dem wiez lang taim dem wuda sidong iina ashiz an wier krokos bag fi shuo se dem miin it
2587,LUK,10,JNT,it ago iiziya fi taiya an saidan pan jojment die dan fi unu
2588,LUK,10,JNT,aal laka yu kyaporniyom yu tingk se gad ago lif yu op go a evn an ana yu nuo im ago fling yu dong a el
2589,LUK,10,JNT,fi don we im a se jiizas se tu im sevntituu falara dem enibadi we lisn tu unu lisn tu mi enibadi we ton dem bak pan unu ton dem bak pan mi dem we ton dem bak pan mi ton dem bak pan di wan we sen mi
2590,LUK,10,JNT,di sevntituu falara dem kom bak glad an dem se laad wen wi yuuz yu niem aal di diiman dem du wa wi tel dem fi du
2591,LUK,10,JNT,jiizas tel dem se mi did si sietan jrap outa evn laik ou laitnin flash iina di skai
2592,LUK,10,JNT,mi gi unu di powa fi waak pan siniek an skaapiyan mi gi unu powa muor powa dan we di enimi av notn bad kyaahn du unu
2593,LUK,10,JNT,no bada glad se diiman du we unu tel dem fi du wa unu fi glad bout a se unu niem rait dong iina evn
2594,LUK,10,JNT,dat de taim di uoli spirit kaaz jiizas fi get api an im se faada yu ron evriting iina evn an pan ort mi priez yu mi priez yu kaaz yu a shuo dem sitn ya tu likl pikni bot yu aid dem fram piipl we tingk se dem brait an av nof sens yes faada a dat yu did waahn fi apm
2595,LUK,10,JNT,mi faada gi mi evriting a onggl di faada wan riili nuo di bwai pikni an nobadi no riili nuo di faada onggl di bwai pikni wan an enibadi els we di pikni waahn fi mek nuo di faada
2596,LUK,10,JNT,jiizas kyari im speshal falara dem wan said an se tu dem se gad bles di piipl dem we si we unu si
2597,LUK,10,JNT,kaaz mi a tel unu se a nof a gad prafit dem an uol iip a king did waahn fi si wa unu si an ier wa unu ier bot dem neehn si ar ier it
2598,LUK,10,JNT,wan laa tiicha tan op fi tes jiizas tiicha im aks wa mi fi du fi liv fi eva
2599,LUK,10,JNT,jiizas aks im wa di laa se wa yu get fram it
2600,LUK,10,JNT,di man se
2601,LUK,10,JNT,yu fi lov di laad we a fi yu gad yu fi lov im wid aal a yu aat lov im wid di uol a yu suol lov im wid aal a yu chrent an wid di uol a yu main an yu fi lov yu nieba siem laik ou yu lov yuself
2602,LUK,10,JNT,jiizas se tu im se yu ansa rait du dat an yu wi liv
2603,LUK,10,JNT,fi mek imself fiil gud di man aks jiizas wan neks kwestiyan so a uu a mi nieba
2604,LUK,10,JNT,jiizas ansa im se wan man lef jeruusilem an did a go a jeriko pan di wie som tiif uol im op dem tek we aal we im av biit im nieli kil im an lef im de fi ded
2605,LUK,10,JNT,wan priis did a go dong di siem ruod an wen im bok op pan di man im kraas an go waak pan di neks said
2606,LUK,10,JNT,wan man we elp tek kier a gad ous kom a di siem plies an si di man bot im kraas go waak pan di neks said tu
2607,LUK,10,JNT,bot wan man we kom fram samieriya did a chravl pan di siem ruod wen im riich wich paat di man de an si im im fiil sari fi im
2608,LUK,10,JNT,so im gu uova tu di man chuo aliv ail an wain pan im kot dem an ban dem op den im put di man pan im uona dangki kyari im go a wan ges ous an tek kier a im
2609,LUK,10,JNT,di neks maanin im gi di uona fi di ges ous tuu silva kain an se tek kier a im an wen mi kom bak mi wi gi yu bak eni moni we yu spen fi luk aafa im
2610,LUK,10,JNT,den jiizas aks di laa tiicha se yu si di man we di tiif dem biit op wich wan a di chrii piipl dem yu tingk a did im nieba
2611,LUK,10,JNT,im se di wan we did elp im
2612,LUK,10,JNT,so jiizas se gwaan go du di siem ting
2613,LUK,10,JNT,wen jiizas an im speshal falara dem did a chravl go a jeruusilem dem waak chuu wan dischrik we wan uman niem maata did liv wen maata si dem shi tek dem iina ar ous
2614,LUK,10,JNT,nou maata did av wan sista niem mieri fram jiizas riich a di ous mieri go sidong a im fut an no muuv shi sidong a lisn aal we im av fi se
2615,LUK,10,JNT,bot maata shi did a ron roun a du aal we shi niid fi du fi mek ar ges dem aarait shi go tu jiizas an aks im se laad yu no si ou mi sista lef mi wan fi du aal a di wok yu no kier tel ar fi kom elp mi no
2616,LUK,10,JNT,di laad ansa ar se maata maata yu a bada bada yuself bout uol iip a sitn
2617,LUK,10,JNT,bot a onggl wan sitn yu fi bada yuself bout mieri mek op ar main fi pik da wan de an nobadi naa go tap ar
2618,LUK,11,JNT,wan die jiizas did de somwe a prie afta im don wan a im speshal falara dem se tu im se laad shuo wi ou fi prie laik ou jan shuo fi im falara dem ou fi prie
2619,LUK,11,JNT,jiizas tel dem se wen unu prie unu fi se
2620,LUK,11,JNT,faada mek piipl av nof rispek fi yu an yu niem
2621,LUK,11,JNT,mek di taim kom wen yu ruul iina evri wie
2622,LUK,11,JNT,evridie gi wi di fuud we wi niid
2623,LUK,11,JNT,paadn wi fi aal a di rang we wi du
2624,LUK,11,JNT,kaa wi paadn piipl we du wi rang tu
2625,LUK,11,JNT,an no mek wi fies notn we wi kaaz wi fi sin
2626,LUK,11,JNT,den jiizas se tu dem se supuoz wan a unu av wan fren an unu go tu im iina migl nait an se brejrin len mi chrii bred de
2627,LUK,11,JNT,kaaz wan a mi fren dem we a paas chuu di ieriya tap a mi yaad an mi no av notn at aal fiim nyam
2628,LUK,11,JNT,an wa ef im fren tan iina im ous an se no bada mi man mi duor lak aredi an mi an mi pikni dem gaan a bed mi kyaahn get op an gi yu notn nou
2629,LUK,11,JNT,mi a tel unu im naa get op jos kaaz di tuu a dem a fren im wi get op an gi im evriting im aks fa kaaz im fren naa go tap nak
2630,LUK,11,JNT,so mi a tel unu aks fi wa unu waahn an unu wi get it luk fi wa unu waahn an unu wi fain it nak pan di duor an it wi uopm op
2631,LUK,11,JNT,kaaz enibadi we aks wi get wa dem aks fa di wan dem we luk wi fain wa dem a luk fa an di duor wi uopm fi di wan dem we nak
2632,LUK,11,JNT,wich wan a unu we a faada wuda gi unu pikni wan siniek wen dem aks unu fi wan fish
2633,LUK,11,JNT,ar wich wan a unu wi gi unu pikni skaapiyan wen dem aks fi eg
2634,LUK,11,JNT,ef unu so wikid an stil nuo ou fi gi unu pikni nais sitn unu no tingk se unu faada op iina evn wi iivn muo dan redi fi gi di uoli spirit tu enibadi we aks im
2635,LUK,11,JNT,wan taim jiizas did a ron wan diiman outa wan man nou di man kudn taak kaaz di diiman did mek im dom afta jiizas ron out di diiman di man staat chat an evribadi we si wa apm jaa jrap uopm
2636,LUK,11,JNT,bot som a dem se a belzibob di diiman ruula gi im powa fi ron out diiman
2637,LUK,11,JNT,som ada piipl iina di kroud did waahn fi tes jiizas fi si ef a riili gad sen im so dem aks im fi wan sain fi pruuv se a gad sen im
2638,LUK,11,JNT,jiizas did nuo wa did de iina dem main so im se tu dem se wan kindom naa go laas ef di piipl dem we liv iina it a fait gens dem wan aneda it ago mash op eni fambili we a fait gens dem wan aneda mos mash op
2639,LUK,11,JNT,so ef sietan a fait gens imself ou im kindom fi laas mi a aks unu dis sins unu se a belzibob gi mi powa fi ron out diiman
2640,LUK,11,JNT,nou ef a belzibob gi mi powa fi ron out diiman den a uu gi fuunu piipl powa fi ron dem out unu uona piipl ago se unu rang bout mi
2641,LUK,11,JNT,bot ef a gad gi mi powa fi ron out diiman dat miin se gad a ruul mongks unu aredi
2642,LUK,11,JNT,wen wan chrang man we av wepan a gyaad im ous evriting we im uon sief
2643,LUK,11,JNT,bot ef sumadi we chrangga dan im atak im an win im di chrangga wan ago tek we di wepan dem wa di man did tingk se wuda kip im sief an shier op shier op aal a wa im tek
2644,LUK,11,JNT,enibadi we no de pan fi mi said gens mi an aal a uu naa elp mi gyada a skyata
2645,LUK,11,JNT,wen wan wikid spirit kom outa sumadi it go chuu dezot a luk plies fi res wen it no fain no we it se mi a ton bak go a di ous we mi lef
2646,LUK,11,JNT,wen it kech bak it fain se di ous swiip kliin an evriting niit an taidi
2647,LUK,11,JNT,di diiman si dat an go fain sevn muor spirit we wosa dan im an di uol a dem go liv de iina di lang ron di man ago wosa aaf dan bifuo
2648,LUK,11,JNT,siem taim jiizas a taak wan uman iina di kroud baal out di uman we bring yu iina di worl an we tek kier a yu riili bles
2649,LUK,11,JNT,jiizas ansa ar an se di piipl dem we ier gad wod an du we it se a dem riili bles
2650,LUK,11,JNT,wen muor an muor piipl staat fi kroud roun jiizas im se di piipl dem iina da taim ya a wan wikid set a piipl dem aks fi wan sain we wuda pruuv se a gad sen mi dem naa get non di onggl sain dem ago get a sopm laik wa did apm wid juona
2651,LUK,11,JNT,jos laik ou juona did a wan sain fi di ninive piipl dem a siem so di man we gad pik ago bi wan sain fi di piipl dem iina da taim ya
2652,LUK,11,JNT,di kwiin we kom fram shiiba iina di sout shi ago kom bak alaiv wid di piipl dem fram da taim ya shi ago shuo se dem rang kaaz shi did kom fram faar faar jos fi ier di waiz sitn dem we salaman did av fi se bot luk ya sumadi we biga dan salaman de rait yaso
2653,LUK,11,JNT,di piipl fram ninive ago tan op pan jojment die wid di piipl dem fram da taim ya an shuo dem se dem rang kaaz wen juona did waan di ninive piipl dem did sari fi we dem du an chienj dem wiez bot luk ya sumadi we biga dan juona de rait yaso
2654,LUK,11,JNT,nobadi no lait lamp an put it wich paat nobadi kyaahn si it ar kova it wid bokit lamp pudong we piipl kyan si di lait wen dem kom iin
2655,LUK,11,JNT,yu yai dem a laik lamp a dem gi yu badi lait wen yu yai dem gud yu uol badi fula lait ef dem bad yu badi fula daaknis
2656,LUK,11,JNT,mek shuor di lait we iina yu a riili lait
2657,LUK,11,JNT,ef yu uol badi fula lait an no paat a it no daak it ago lait op laik wen lamp lait a shain pan yu
2658,LUK,11,JNT,afta jiizas don taak wan farisii invait im a im yaad fi kom nyam wid im so jiizas go wid im an wen im riich im sidong a di tiebl
2659,LUK,11,JNT,di farisii shak fi si se jiizas no wash im an dem bifuo im staat iit kaaz dis a sitn we di farisii dem du kaaz dem tingk dat wi mek dem rait wid gad
2660,LUK,11,JNT,di laad se tu di farisii nou unu farisii unu wash di outsaida kop an pliet bot iina unu aat unu griidi an wikid
2661,LUK,11,JNT,di uol a unu a fuul no di siem wan we mek di badi mek di aat tu
2662,LUK,11,JNT,gi tu di puor an du it fram unu aat an den dat wi shuo se evriwe kliin
2663,LUK,11,JNT,aal unu farisii chobl fi unu kaaz outa evri ten bongl a mint tii bush an di sitn dem we unu gruo iina unu gyaadn unu gi gad wan bot stil unu no diil wid piipl fier an unu no lov gad niida wa unu fi du a diil wid piipl fier lov gad an gi gad di wan outa evri ten we unu av siem wie
2664,LUK,11,JNT,unu farisii chobl fi unu kaaz unu lov fi sidong iina di bes siit iina di juu dem choch an unu lov wen piipl gi unu speshal oudi wen unu go a maakit
2665,LUK,11,JNT,chobl fi unu kaaz unu komiin laik griev wa piipl waak pan an no nuo se it de de chuu dem no av no maak pan dem
2666,LUK,11,JNT,wan laa tiicha ansa jiizas se tiicha wen yu se dem sitn ya yu a disrispek wi tu
2667,LUK,11,JNT,jiizas se unu si aal unu we tiich di laa chobl fi unu kaaz unu pak op piipl wid luod we dem kyan bieli manij an unu unu no iivn lif wan fingga fi elp dem
2668,LUK,11,JNT,chobl fi unu kaaz unu bil tuum fi di prafit dem an a di siem piipl we unu kom fram kil dem
2669,LUK,11,JNT,wen unu bil tuum fi di prafit dem we unu piipl dem kil wa unu a se a dat unu piipl did rait
2670,LUK,11,JNT,sieka dis gad we waiz iina evri wie se mi wi sen prafit an apasl gi dem bot dem wi kil som an dem ago mek som a dem sofa
2671,LUK,11,JNT,di piipl dem fram da taim ya afi go ansa fi aal a di blod a di prafit dem we dem kil fram di worl staat
2672,LUK,11,JNT,fram iebl go rait dong tu zakaraiya we dem kil bitwiin di alta wich paat dem bon sakrifais iina gad ous yes mi a tel unu di piipl dem fram da taim ya afi go ansa fi aal a dem
2673,LUK,11,JNT,chobl fi unu we tiich di laa kaaz unu tek we di kii we uopm di wie fi piipl andastan an nuo gad wod unu neva go iin an unu a tap ada piipl fram go iin tu
2674,LUK,11,JNT,wen jiizas lef deso di farisii an di laa tiicha dem staat fi chriit im wikid dem aks im wan bag a chriki kwestiyan
2675,LUK,11,JNT,so dem kuda kech im an yuuz wa im se gens im
2676,LUK,12,JNT,wen touzn an touzn a piipl staat gyada gyada we jiizas de dem did so nof dem aal a tep op tep op pan dem wan aneda jiizas taak tu im speshal falara dem fos im se wach out fi di tuu mout farisii dem
2677,LUK,12,JNT,notn no aid we wi naa go fain out bout an no siikrit no de we naa go bos out
2678,LUK,12,JNT,wa unu se iina di daak piipl ago ier iina die lait an wa unu wispa tu unu wan aneda wen unu lak we piipl ago baal it out fram di ous tap
2679,LUK,12,JNT,mi fren ier wa mi a se no fried a uu kyan onggl kil di badi dat a aal dem kyan du
2680,LUK,12,JNT,mek mi tel unu uu unu fi fried a fried a di wan we kyan kil di badi an av di powa fi fling unu suol dong a el tu yes mi a tel unu a im unu fi fried a
2681,LUK,12,JNT,no onggl tuu peni faiv bod sel fa bot gad no figet no iivn wan a dem
2682,LUK,12,JNT,iivn di ier we de pan evri wan a unu ed im kount op an nuo umoch de de so no bada fried kaaz tu gad unu wot muo dan nof nof bod
2683,LUK,12,JNT,mi a tel unu se enibadi we mek piipl nuo se dem a fi mi falara di man we gad pik wi tel gad ienjel dem se dem a fiim
2684,LUK,12,JNT,bot enibadi we tel ada piipl se dem no nuo mi an ou dem no mi falara mi ago du di sed ting tu dem infronta gad ienjel dem
2685,LUK,12,JNT,yu si ef unu go se notn bad bout di man we gad pik unu kyan get paadn bot enibadi we se wikid tingz gens di uoli spirit an kliem se a sumadi els du di wok we a di uoli spirit du dem kyaahn get paadn
2686,LUK,12,JNT,wen dem kyari unu bifuo di juu dem choch di ruula dem an di piipl dem we av uol iip a powa fi aal sen piipl go ded no fret bout ou unu ago difen unuself ar wa unu fi se ar ou unu fi se it
2687,LUK,12,JNT,kaaz di uoli spirit wi tel unu wa fi se wen da taim de kom
2688,LUK,12,JNT,sumadi iina di kroud se tu jiizas tiicha tel mi breda fi shier di dedlef wid mi no
2689,LUK,12,JNT,jiizas ansa se man uu gi mi di rait fi sekl aagiment an shier dedlef bitwiin di tuu a unu
2690,LUK,12,JNT,den im tel dem se wach out unu fi gyaad gens aal kaina red yai kaaz laif no jos bout umoch sitn wi uon
2691,LUK,12,JNT,an jiizas tel dem da tuori ya wan rich man did av wan faam we bier uol iip a fuud
2692,LUK,12,JNT,so di rich man se tu imself se wa mi fi du mi no av no plies fi kip aal a dem sitn ya
2693,LUK,12,JNT,den im se mi nuo wa mi ago du mi ago tier dong mi stuor ous dem an bil som biga wan an mi ago kip mi grien an aal we mi uon iina dem
2694,LUK,12,JNT,an mi ago se tu miself maasa yu a wan loki man yu av nof sitn an dem ago laas yu fi wan lang lang taim tek laif iizi nyam jringk an mek meri
2695,LUK,12,JNT,bot gad tel im se yu fuul tinait tinait yu ago ded uu ago get wa yu put op fi yuself
2696,LUK,12,JNT,dis a wa apm tu enibadi we siev op fi demself di sitn dem we de pan ort bot no rich iina di sitn dem we gad kier bout
2697,LUK,12,JNT,so jiizas tel im speshal falara dem se no bada fret bout unu laif a wori op unuself bout wa unu ago iit ar wa unu ago wier
2698,LUK,12,JNT,kaaz laif muo impuotant dan fuud an di badi niid muo dan kluoz
2699,LUK,12,JNT,tingk bout di blak bod dem dem no plaant dem no riip an dem no av no stuor ous niida bot gad fiid dem unu wot uol iip muo tu gad dan blak bod
2700,LUK,12,JNT,unu tingk se wen unu wori wori op unuself dat gweehn mek unu liv iivn wan owa langga dan unu fi liv
2701,LUK,12,JNT,so ef unu kyaahn du da wan likl sitn ya wa unu a wori unuself bout di res dem fa
2702,LUK,12,JNT,tingk bout ou di lili dem gruo dem no du no wok an dem no mek dem kluoz bot salaman wid aal a im fansi sitn dem no nais laik wan a dem lili ya
2703,LUK,12,JNT,ef dat a ou gad jres op wail graas wa de ya tide an dash iina faiya tumaro den im naa go mek shuor se unu av kluoz fi wier tu luk pan unu wat a likl bit a chos unu put iina gad
2704,LUK,12,JNT,no kip aan a fret bout wa unu fi nyam ar jringk no wori op unuself bout dat
2705,LUK,12,JNT,di piipl dem we a no juu ron aafa dem de sitn de unu faada nuo se unu kyaahn du widout dem
2706,LUK,12,JNT,wa unu fi du a put unu main pan gad kindom an wa im waahn unu fi du an unu wi get aal a dem sitn de
2707,LUK,12,JNT,so unu we a fala mi no bada fried unu faada api fi gi unu im kindom
2708,LUK,12,JNT,sel wa unu av an elp di puor so unu kyan get moni we kyaahn ron out an stuor op aal kaina gud sitn fi unuself iina evn wa de op deso no tiif kyaahn kom tek an no mat kyaahn kom nyam nyam op
2709,LUK,12,JNT,kaaz eniwe unu put di sitn dem we wot nof tu unu a deso unu aat ago de
2710,LUK,12,JNT,fiks op unu kluoz so unu redi fi wok an kip unu lamp a bon tu
2711,LUK,12,JNT,jos laik sorvant we a wiet fi dem maasta fi kom bak fram wan wedn so az im kom nak so dem kyan uopm op di duor siem taim fiim
2712,LUK,12,JNT,it ago gud fi di sorvant dem uufa maasta fain dem bizi a wiet fiim kom bak mi a tel unu dis di maasta imself ago put aan im wok kluoz mek dem sidong a di tiebl an im wi sorv dem
2713,LUK,12,JNT,it wuda wok out gud fi di sorvant dem uufa maasta kom weda liet a nait ar orli orli maanin an kom kech dem bizi a wiet fiim
2714,LUK,12,JNT,bot andastan dis ef di uona fi di ous did nuo di taim wen di tiif a kom im wudn mek di tiif brok iina im ous
2715,LUK,12,JNT,a siem so unu mos redi kaaz di man we gad pik naa go kom wen unu tingk im ago kom
2716,LUK,12,JNT,piita aks laad a wi wan yu a tel dis ar a evribadi
2717,LUK,12,JNT,di laad ansa im se uu a di manija we di maasta kyan chos an dipen pan a dat de wan im ago put inchaaj a im sorvant dem fi gi dem fi dem shier a di fuud wen di rait taim kom
2718,LUK,12,JNT,it ago gud fi da sorvant de ef im maasta kom fain im a du wa im fi du
2719,LUK,12,JNT,mi tel unu dis an a chuu mi a taak di maasta ago put im inchaaj a evriting im uon
2720,LUK,12,JNT,supuoz di sorvant se tu imself se mi maasta a tek wan lang taim fi kom bak an so im staat biit di ada sorvant dem an iit jringk an get jongk
2721,LUK,12,JNT,bot di maasta ago kom bak wan die wen di sorvant naa luk fi im an wan taim wen di sorvant naa chek se im wuda riich bak di maasta ago chap im iina tuu an fling im out mongks di wan dem we no lisn ar fala wa im di maasta se
2722,LUK,12,JNT,di sorvant we nuo wa im maasta waahn im fi du an no get tingz redi ar no du wa im maasta waahn ago get som big lik
2723,LUK,12,JNT,di wan we no nuo se im a du sitn rang jos ago get wan wan lik evribadi we get uol iip afi go gi uol iip enibadi we di maasta chos an lef inchaaj a uol iip a sitn afi go ansa fi uol iip
2724,LUK,12,JNT,mi kom fi set faiya pan di ort an bwai mi wish it did lait aredi
2725,LUK,12,JNT,bot mi afi go chuu som siiros sofarieshan an mi aat evi til it don
2726,LUK,12,JNT,yu tingk mi kom fi bring piis pan ort nuo sa a separieshan
2727,LUK,12,JNT,fram nou aan ef faiv piipl de iina wan fambili dem ago fait gens dem wan aneda chrii gens tuu an tuu gens chrii
2728,LUK,12,JNT,dem ago fait gens dem wan aneda faada gens im bwai pikni an bwai pikni gens im faada mada gens daata an daata gens mada madainlaa gens daatainlaa an daatainlaa gens madainlaa
2729,LUK,12,JNT,jiizas tel di kroud se az unu si kloud a kom kraas fram di wes unu se rien ago faal an di rien faal fi chuu
2730,LUK,12,JNT,enitaim di sout briiz a bluo unu se it ago at an it at
2731,LUK,12,JNT,ipokrit unu kyan tel di weda wen unu luk pan wa gwaan roun unu an wen unu luk op iina di skai bot ou kom unu kyaahn andastan wa a gwaan iina dis ya taim ya
2732,LUK,12,JNT,wa mek unu no joj fi unuself wa rait
2733,LUK,12,JNT,enitaim yu a go a kuot wid sumadi chrai sekl unu aagiment pan di wie ar di sumadi maita jrag yu infronta di joj an di joj an yu uova tu di poliis an di poliis go lak yu op iina prizn
2734,LUK,12,JNT,mi tel yu dis yu naa go kyan kom out til yu pie op evri laas sent
2735,LUK,13,JNT,bout di siem taim som piipl did de de we tel jiizas bout ou pailat tek di gyalaliiyan dem blod an mek it miks op wid di blod a di animal dem we dem did kil fi bon sakrifais
2736,LUK,13,JNT,jiizas se tu dem se unu tingk se dem de gyalaliiyan de did wosa dan aal a di ada gyalaliiyan dem mek dem sofa so
2737,LUK,13,JNT,nuo mi tel unu bot ef unu no sari fi di rang we unu du an chienj unu wiez unu ago ded siem wie laka dem
2738,LUK,13,JNT,di ietiin we ded wen di towa iina sailuom jrap pan dem unu tingk se dem did wosa dan di res a piipl we liv iina jeruusilem
2739,LUK,13,JNT,nuo mi tel unu bot ef unu no sari fi di rang we unu du an chienj unu wiez unu ago ded siem wie laka dem
2740,LUK,13,JNT,den jiizas tel dem da tuori ya wan man av wan prangganat chrii plaant iina im gyaadn an im go fi si ef fruut de pan it bot im no fain non
2741,LUK,13,JNT,so im se tu im gyaadna se fi chrii ier nou mi a kom luk fi prangganat pan da chrii ya an no fain non chap it dong wa mek it fi a wies gud dot
2742,LUK,13,JNT,sa di man se lef it fi wan muo ier an mi wi dig roun it an put manyuor de
2743,LUK,13,JNT,it maita bier neks ier ef it no bier den yu kyan chap it dong
2744,LUK,13,JNT,wan sabat die jiizas did a tiich iina wan a di juu dem choch
2745,LUK,13,JNT,an wan uman did de de we wan diiman kaaz fi kripl fi ietiin ier ar bak did ben an shi kudn chrietn op
2746,LUK,13,JNT,wen jiizas si ar im kaal ar an se uman yu beta nou
2747,LUK,13,JNT,im put im an pan ar an siem taim shi tan op chriet chriet an priez gad
2748,LUK,13,JNT,di ed man fi di juu dem choch did beks kyaahn don kaaz jiizas get ar beta pan di sabat so im se tu di piipl dem siks die de iina di wiik fi wok kom get beta pan wan a dem de die de no dwiit pan di sabat
2749,LUK,13,JNT,di laad tel im se unu tuufies unu no luus unu kou ar dangki fram di staal an liid dem out fi waata pan di sabat
2750,LUK,13,JNT,den dis uman wan a iebriyam gyal pikni we sietan bain op fi ietiin lang lang ier so wa shi no fi get frii pan di sabat tu
2751,LUK,13,JNT,wen jiizas se dis aal a dem we gens im shiem bot di res a piipl dem did api bout di gud gud sitn dem we im did a du
2752,LUK,13,JNT,jiizas aks dem se ou gad kindom tan wa it komiin laik
2753,LUK,13,JNT,it komiin laik wan likl likl siid we wan man plaant iina im gyaadn it gruo an aal ton chrii an bod bil nes iin de
2754,LUK,13,JNT,an jiizas se agen ou gad kindom tan wa it komiin laik
2755,LUK,13,JNT,it komiin laik di yiis we wan uman tek miks iina uol iip a flowa se fifti poun an miks it til it swel op
2756,LUK,13,JNT,jiizas did a go a jeruusilem an a tiich az im paas chuu di toun an dischrik dem
2757,LUK,13,JNT,sumadi aks im se laad a onggl likl bit a piipl ago get siev
2758,LUK,13,JNT,jiizas ansa dem se
2759,LUK,13,JNT,chrai unu bes fi go chuu di naro duor nof sumadi ago chrai fi go iin bot naa go get iin
2760,LUK,13,JNT,di taim ago kom wen di uona a di ous get op an lak di duor an unu wi tan op outa duor a nak an beg sa uopm di duor fi wi
2761,LUK,13,JNT,bot im wi ansa se mi no nuo unu ar wich paat unu kom fram
2762,LUK,13,JNT,den unu wi se wi yuus tu nyam an jringk wid yu an yu did tiich pan wi ruod
2763,LUK,13,JNT,im wi se mi no nuo unu an mi no nuo we unu kom fram gu we fram mi unu uol wikid unu
2764,LUK,13,JNT,unu ago a baal an a grain unu tiit wen unu si iebriyam aizak jiekob an aal di prafit dem iina gad kindom an unu get lef out
2765,LUK,13,JNT,piipl wi kom fram iis an wes an naat an sout an go sidong iit big dina iina gad kindom
2766,LUK,13,JNT,bot andastan dis di wan dem we de a front ago de a bak an di wan dem we de a bak ago de a front
2767,LUK,13,JNT,siem taim som farisii kom tu jiizas an se lef da plies ya an go a wan neda wan erad waahn fi kil yu
2768,LUK,13,JNT,jiizas se go tel da faks de se luk mi wi ron out diiman an mek piipl beta tide an tumaro an pan di tord die mi wok wi don
2769,LUK,13,JNT,mi afi gwaan we mi a go tide an tumaro an di neks die kaaz no prafit kyaahn ded outsaida jeruusilem
2770,LUK,13,JNT,ai jeruusilem jeruusilem yu we kil di prafit dem an stuon di wan dem we gad sen tu unu mi lang fi gyada yu piipl roun mi laik ou foul gyada fi ar pikni dem anda ar wing bot unu neva waahn mi fi dwiit
2771,LUK,13,JNT,gad naa go bizniz wid unu ous mi a tel unu dis unu naa go si mi agen til unu se
2772,LUK,13,JNT,gad bles di wan we im sen
2773,LUK,14,JNT,wan sabat wen jiizas did go fi nyam a wan impuotant farisii yaad di ges dem did a wach im laik aak
2774,LUK,14,JNT,wan man we a sofa wid swel op an an fut did infronta jiizas
2775,LUK,14,JNT,jiizas aks di laa tiicha dem an di farisii dem se ef yu get piipl beta pan di sabat yu a brok di laa
2776,LUK,14,JNT,dem no ansa im jiizas uol di man an an mek im beta den sen im we
2777,LUK,14,JNT,jiizas aks dem se wich wan a unu ef unu av wan bwai pikni ar wan kou we jrap iina wan wel pan di sabat naa go jraa dem out siem taim
2778,LUK,14,JNT,dem kudn ansa dat niida
2779,LUK,14,JNT,jiizas si ou di ges dem a chrai fi sidong nier di ed a di tiebl so im tel dem da likl tuori ya
2780,LUK,14,JNT,wen sumadi invait yu fi go a wan wedn no sidong iina di bes siit kaaz dem maita did invait sumadi muo speshal dan yu
2781,LUK,14,JNT,di wan we invait di tuu a unu wi kom tel yu se gi da man ya yu siit shiem wi tek yu an yu wi afi tek di luowis siit
2782,LUK,14,JNT,so wen dem invait yu tek di luowis plies da wie de di sumadi we invait yu wi kom se tu yu fren muuv op go tek wan beta plies den yu wi get big op infronta di ada ges dem
2783,LUK,14,JNT,evribadi we put demself uova ada piipl wi get pudong bot ef yu ombl yuself yu wi get big op
2784,LUK,14,JNT,den jiizas se tu di sumadi we invait im se wen yu gi wan lonch ar wan dina no invait yu fren breda yu fambili ar yu rich nieba dem niida kaaz dem maita invait yu an pie yu bak
2785,LUK,14,JNT,wen yu av wan dina invait puor kripl liem an blain piipl
2786,LUK,14,JNT,an den gad wi bles yu dem kyaahn pie yu bak bot yu wi get pie bak wen aal a di ded dem we du rait kom bak alaiv
2787,LUK,14,JNT,wan a dem we de a di tiebl an ier we jiizas se se tu im di wan we ago nyam a gad tiebl a im bles
2788,LUK,14,JNT,jiizas se wan man did a luk bout wan big dina an im tel nof sumadi fi kom
2789,LUK,14,JNT,wen di taim kom fi di dina im sen im sorvant fi tel aal a uu im invait se kom evriting redi nou
2790,LUK,14,JNT,aal a dem staat mek ekskyuuz di fos wan se mi jos bai piis a lan an mi afi go luk pan it so mi beg yu paadn
2791,LUK,14,JNT,aneda wan se mi jos bai ten kou an mi a go chek dem out an si ou dem wok mi beg yu paadn
2792,LUK,14,JNT,aneda wan se mi jos marid so mi kyaahn kom
2793,LUK,14,JNT,di sorvant kom bak an tel im maasta wa dem se den di maasta fi di ous get beks an se mikies go outa ruod an kyari di puo di kripl di blain an di liem piipl dem kom
2794,LUK,14,JNT,di sorvant se mi du wa yu aada mi fi du sa bot ruum de ya fi muo piipl
2795,LUK,14,JNT,di maasta tel im sorvant se go out pan di aiwie an iina di konchrisaid an mek piipl kom so mi ous wi ful
2796,LUK,14,JNT,kaaz yu si aal a dem piipl de we mi did invait no iivn wan a dem ago ties mi fuud
2797,LUK,14,JNT,wan big big kroud did a waak wid jiizas im ton tu dem an se
2798,LUK,14,JNT,ef sumadi kom tu mi an no lov mi muo dan ou dem lov dem faada an mada waif an pikni breda an sista iivn dem uona laif dem kyaahn fala mi
2799,LUK,14,JNT,enibadi we no kyari fiim kraas an kom wid mi kyaahn ton wan a mi falara dem
2800,LUK,14,JNT,supuoz wan a unu waahn fi bil wan towa yu no wi sidong fos an chek out umoch it ago kaas yu so yu wi nuo ef yu av inof moni fi bil it
2801,LUK,14,JNT,ef yu bil di foundieshan an kyaahn don bil di towa evribadi we siit ago laaf aafa yu
2802,LUK,14,JNT,dem wi se yu staat bil bot yu kyaahn don it
2803,LUK,14,JNT,supuoz wan king waahn fi go waar gens aneda king im naa go sidong fos an tingk ef fiim ten touzn man kyan go gens twenti touzn
2804,LUK,14,JNT,ef im kyaahn win wen di ada king stil de faar fram im im wi sen mesinja fi fain out ou dem kyan mek piis
2805,LUK,14,JNT,so ef yu no gi op evriting yu kyaahn ton wan a mi falara dem
2806,LUK,14,JNT,saalt gud bot ef di ties gaan ou it fi ties bak laik saalt
2807,LUK,14,JNT,it no gud fi di sail ar di manyuor pail niida it fi dash we ef yu av iez fi ier ier we mi a se
2808,LUK,15,JNT,di taks kalekta an di sina dem gyada roun fi ier wa jiizas av fi se
2809,LUK,15,JNT,bot di farisii an di laa tiicha dem staat grombl se da man ya a fren op sina an aal a nyam wid dem
2810,LUK,15,JNT,so jiizas ansa dem wid da tuori ya
2811,LUK,15,JNT,supuoz wan a yu av onjrid shiip an wan a dem laas yu naa go lef di naintinain iina di fiil an go luk fi di wan we laas til yu fain it
2812,LUK,15,JNT,wen yu fain it yu so glad yu put it pan yu shuolda
2813,LUK,15,JNT,an go a yu yaad an wen yu riich yu kaal out yu fren an nieba dem an se kom selibriet wid mi mi fain mi shiip we did laas
2814,LUK,15,JNT,jiizas se tu dem se mi a tel unu a siem wie evn ago selibriet uova wan sina we ton tu gad dan uova naintinain piipl we du rait an we naav notn fi sari fa
2815,LUK,15,JNT,ar sopuoz wan uman av ten silva kain an laas wan shi naa go lait lamp swiip out di uol a di ous an luk evriwe til shi fain it
2816,LUK,15,JNT,wen shi fain it shi kaal out ar fren an nieba dem an se mek wi daans an praans mi fain mi kain
2817,LUK,15,JNT,mi a tel yu a siem wie gad ienjel dem api wen wan sina ton tu gad
2818,LUK,15,JNT,den jiizas se wan man did av tuu bwai pikni
2819,LUK,15,JNT,di likla wan se tu im faada se dadi gi mi fi mi paat a we yu av fi mi so di faada shier op aal a we im av bitwiin di tuu a dem
2820,LUK,15,JNT,likl afta dat di likla wan tek aal we im get go a farin an wies im moni a liv wail
2821,LUK,15,JNT,afta im spen aaf evriting im av staavieshan kom pan di uol konchri an tingz did bad wid im
2822,LUK,15,JNT,im go wok fi wan man iina da konchri de an di man sen im fi go fiid im ag dem
2823,LUK,15,JNT,im did so onggri im did aal waahn nyam di ag fuud bot nobadi no gi im notn
2824,LUK,15,JNT,den im kech imself an se bot di man dem we wok fi mi faada av muor fuud dan we dem kyan nyam an mi de ya a ded fi onggri
2825,LUK,15,JNT,mi a go a mi faada go tel im se dadi mi du rang gens gad an mi du yu rang tu
2826,LUK,15,JNT,mi no gud fi bi yu pikni agen bot mek mi wok fi yu
2827,LUK,15,JNT,so im get op an go a im faada im did stil faar fram im yaad wen im faada si im an fiil sari fi im im faada ron go og im op an kis im
2828,LUK,15,JNT,di pikni se tu im faada se dadi mi du rang gens gad an mi du yu rang tu mi no gud fi bi yu pikni agen
2829,LUK,15,JNT,bot di faada tel im sorvant se mikies kyari di bes kluoz kom put aan pan im put wan ring pan im fingga an shuuz pan im fut
2830,LUK,15,JNT,bring di kyaaf we mi a fatn kom kil it mek wi nyam daans an praans
2831,LUK,15,JNT,mi pikni did ded bot im kom bak alaiv im did laas bot mi get im bak so dem staat fi daans an praans
2832,LUK,15,JNT,di biga bwai pikni did de a grong wen im riich nier di ous im ier myuuzik a plie
2833,LUK,15,JNT,so im kaal wan a di sorvant dem an aks im a wa gwaan
2834,LUK,15,JNT,im tel im se no yu breda kom uom an yu faada kil di kyaaf we im did a fatn kaaz im kom uom sief an soun
2835,LUK,15,JNT,di biga breda did so beks im wudn go iina di ous so im faada go out go beg im fi kom iin
2836,LUK,15,JNT,bot im se tu im faada se aal dem ier ya mi wok laka sliev fi yu an mi du evriting we yu tel mi fi du bot aal dem taim de no iivn wan degedege yong guot yu no gi mi fi selibriet wid mi fren dem
2837,LUK,15,JNT,bot az da pikni de we wies aal we yu gi im a bai uman kom uom yu kil yu bes kyaaf fiim
2838,LUK,15,JNT,di faada se pikni yu aalwiez de ya wid mi an evriting we mi av a fi yu uon
2839,LUK,15,JNT,bot wi did so glad wi did afi daans an praans kaaz yu breda we did ded an kom bak alaiv kom bak uom im did laas bot wi get im bak
2840,LUK,16,JNT,jiizas tel im speshal falara dem se yu did av wan rich man we ier se im manija did a wies im sitn dem
2841,LUK,16,JNT,di rich man kaal im an aks im se wa dis mi ier bout yu rait dong wa yu get an wa yu spen kaaz yu kyaahn bi mi manija agen
2842,LUK,16,JNT,di manija se tu imself a wa mi fi du nou mi maasta a go tek we mi jab mi no av di chrent fi dig grong an mi shiem fi beg
2843,LUK,16,JNT,mi nuo wa mi ago du so dat wen mi baas faiya mi piipl wi stil waahn mi kom a dem yaad
2844,LUK,16,JNT,im kaal iin evri wan a di piipl dem we uo im maasta im aks di fos wan se umoch yu uo mi maasta
2845,LUK,16,JNT,im se wan onjrid baril a aliv ail
2846,LUK,16,JNT,di manija tel im se tek yu bil sidong kwik an rait op fifti
2847,LUK,16,JNT,im aks di sekan wan se umoch yu uo
2848,LUK,16,JNT,wan onjrid bag a wiit im se
2849,LUK,16,JNT,im tel im se tek yu bil an rait ieti
2850,LUK,16,JNT,iivn duo di manija did tiif di maasta big im op kaaz im did sumaat di piipl we bilang tu da worl ya sumaata wen dem a diil wid dem wan aneda dan gad piipl
2851,LUK,16,JNT,mi a tel yu dis yuuz di moni we yu av fi du gud fi piipl an mek fren so wen it don yu wi av wan uom iina evn
2852,LUK,16,JNT,enibadi we yu kyan chos wid likl bit yu kyan chos dem wid uol iip tu an enibadi we yu kyaahn chos wid likl bit yu kyaahn chos dem wid uol iip niida
2853,LUK,16,JNT,ef piipl kyaahn chos yu wid moni ar di sitn dem iina di worl uu ago chos yu wid eniting we riili wot sopm
2854,LUK,16,JNT,ef dem kyaahn chos yu wid ada piipl tingz uu ago gi yu notn fi yuself
2855,LUK,16,JNT,no sorvant kyaahn sorv tuu maasta yu wi iet wan an lov di ada wan ar yu wi ron go du eniting we wan waahn bot no tuu bizniz wid di ada wan unu kyaahn sorv gad an moni
2856,LUK,16,JNT,di farisii dem laaf aafa jiizas wen dem ier dis kaaz dem lov moni
2857,LUK,16,JNT,jiizas se tu dem se unu aalwiez mek unuself luk gud tu ada piipl bot gad nuo unu aat yu si aal dem sitn we piipl lov gad naa no yuus fi dem
2858,LUK,16,JNT,bifuo jan kom piipl did afi fala muoziz laa an wa di prafit dem rait dong bot sins im kom an di gud nyuuz bout gad kindom a priich siem wie evribadi a fait fi get iin de
2859,LUK,16,JNT,it wuda kwika fi evn an ort mash op dan fi di liklis leta iina di laa chienj
2860,LUK,16,JNT,wan man we brok op wid im waif an go marid sumadi els a brok di laa an di man we marid wan uman we brok op wid ar ozban a brok di laa tu
2861,LUK,16,JNT,wan taim yu did av wan rich man we yuus tu jres op iina porpl kluoz mek outa fansi an dier klaat an did a liv big laif evridie
2862,LUK,16,JNT,wan bega niem lazaros did de a di rich man giet an im badi ful op a suor
2863,LUK,16,JNT,im did wel waahn fi nyam wa jrap aafa di rich man tiebl aal di daag dem did kom a lik aaf di begaman suor dem
2864,LUK,16,JNT,di bega ded an di ienjel dem kyari im tu iebriyam said di rich man ded tu an get beri
2865,LUK,16,JNT,an iina el im did riili a sofa di rich man luk op an si iebriyam faar faar wid lazaros saida im
2866,LUK,16,JNT,so im kaal out faada iebriyam elp mi sen lazaros kom dip di tip a im fingga iina waata fi kuul mi tong mi a sofa bad bad iina dis ya faiya ya
2867,LUK,16,JNT,iebriyam ansa im an se pikni wen yu did alaiv a bier gud sitn yu get an a bier bad sitn riich lazaros nou im api an a liv aarait an yu a sofa
2868,LUK,16,JNT,an muor dan dat wan diip diip chrench de bitwiin wi uova yaso an unu uova deso an nobadi fram non a di said dem kyaahn kraas uova
2869,LUK,16,JNT,di rich man se den mi beg yu faada du sen lazaros go a mi faada ous
2870,LUK,16,JNT,beg im waan mi faiv breda dem so dem no kom dong a da plies ya we evribadi a sofa
2871,LUK,16,JNT,iebriyam ansa se dem av muoziz an di prafit dem mek dem lisn dem
2872,LUK,16,JNT,nuo faada iebriyam im se bot ef sumadi we ded go taak tu dem dem wi sari fi di rang we dem du an ton tu gad
2873,LUK,16,JNT,iebriyam se ef dem no lisn muoziz an di prafit dem no iivn sumadi fram di ded ago mek dem chienj dem main
2874,LUK,17,JNT,jiizas se tu im speshal falara dem se unu aalwiez ago av sitn we mek piipl du rang bot chobl fi di wan we mek sumadi els du di rang
2875,LUK,17,JNT,dem wuda betaraaf ef wan big big rakstuon did tai roun dem nek an dem get fling iina sii dan fi dem kaaz wan a dem likl wan ya fi sin
2876,LUK,17,JNT,so wach unuself ef yu breda ar yu sista du yu sopm rang taak tu dem bout di rang we dem du an ef dem sari paadn dem
2877,LUK,17,JNT,ef sevn taim iina wan die dem du yu rang an evritaim kom bak an se mi sari yu fi paadn dem
2878,LUK,17,JNT,di apasl dem se tu di laad se laad elp wi fi chos iina yu muor
2879,LUK,17,JNT,jiizas se ef unu did chos iina mi likl bit iivn laka wan likl likl siid unu kuda se tu da big bredfruut chrii ya ruut op yuself fram yaso an go plaant yuself iina di sii an it wuda du wa unu tel it fi du
2880,LUK,17,JNT,wich wan a unu wuda se tu unu sorvant we kom bak fram di fiil ar jos don luk aafa di shiip kom kom sidong an nyam
2881,LUK,17,JNT,unu naa go kwika fi se gwaan go luk bout mi sopa an fiks op yuself an kom sorv mi mi fuud wen mi don nyam an jringk yu kyan go nyam an jringk tu
2882,LUK,17,JNT,an unu tingk di maasta wuda tel di sorvant tangks kaaz im du wa im tel im fi du
2883,LUK,17,JNT,a siem so wen unu du evriting we unu sopuoz fi du unu fi se wi a onggl sorvant wi no fi ekspek no big op ar notn speshal niida kaaz wi onggl a du wa wi sopuoz fi du
2884,LUK,17,JNT,jiizas did de pan im wie a go a jeruusilem wen im paas chuu di paat we samieriya an gyalalii miit op
2885,LUK,17,JNT,siem taim jiizas a go iina wan dischrik ten man we did av wan siknis we mek dem skin fasifasi kom op tu im dem neehn kom tuu kluos bot tan likl wie fram im
2886,LUK,17,JNT,an ala out se jiizas tiicha elp wi du
2887,LUK,17,JNT,wen jiizas si dem im se gwaan go mek di priis dem luk pan unu wen dem de pan dem wie dem get beta
2888,LUK,17,JNT,wan a dem si se im get beta an ton baka priez gad loud loud
2889,LUK,17,JNT,im chuo imself a jiizas fut an tangk im an im a did wan samaritan
2890,LUK,17,JNT,jiizas aks im se a no ten a unu did get beta so we di ada nain de
2891,LUK,17,JNT,nobadi els no kom bak kom priez gad a onggl da farina ya wan
2892,LUK,17,JNT,den jiizas se tu di man se git op an go a yu yaad yu biliiv an a dat mek yu get beta
2893,LUK,17,JNT,di farisii dem aks jiizas fi tel dem a wen di taim ago kom wen gad wi ruul iina evri wie jiizas se tu dem se notn no de we kyan tel unu a wen gad ago ruul iina evri wie
2894,LUK,17,JNT,an piipl naa go kyan se luk si gad a ruul ya ar luk si gad a ruul de kaaz gad a ruul mongks unu aredi
2895,LUK,17,JNT,den jiizas se tu im speshal falara dem se di taim ago kom wen unu wi lang fi di man we gad pik kom bak iivn fi wan die
2896,LUK,17,JNT,piipl wi tel unu se luk si im de ar luk si im ya bot no go no fala dem
2897,LUK,17,JNT,di die di man we gad pik kom bak ago komiin laik wen laitnin flash kraas di skai an lait op di uol worl
2898,LUK,17,JNT,bot mi afi sofa uol iip a sitn fos an di piipl dem fram da taim ya ago ton dem bak pan mi
2899,LUK,17,JNT,jos laik ou piipl yuus tu gwaan iina nowa taim a siem so piipl ago gwaan wen di man we gad pik kom bak
2900,LUK,17,JNT,piipl did a nyam jringk an a get marid op tu di die wen nowa go iina di aak den di flod kom an kil aaf di uol a dem
2901,LUK,17,JNT,a di siem wie di piipl dem iina lat taim did a gwaan dem did a nyam an jringk bai an sel plaant an bil
2902,LUK,17,JNT,bot di die lat lef sadam faiya an brimstuon kom dong laik rien fram evn an kil di uol a dem
2903,LUK,17,JNT,a siem so it ago apm pan di die di man we gad pik kom bak
2904,LUK,17,JNT,pan da die de uu de pan ruuf tap an av gudz iina di ous no fi go dong fi get dem an uu de iina di fiil no fi go bak fi notn
2905,LUK,17,JNT,memba lat waif
2906,LUK,17,JNT,di wan we a chrai fi kip im laif wi luuz it bot di wan we wi gi op im laif wi siev it
2907,LUK,17,JNT,mi tel unu pan da nait de tuu piipl wi iina di siem bed wan ago get tek we an di ada wan ago get lef bak
2908,LUK,17,JNT,tuu uman wi a grain grien wan ago get tek we an di ada wan ago get lef bak
2909,LUK,17,JNT,dem aks im wich paat laad
2910,LUK,17,JNT,im se eniwe yu av ded badi a deso jangkro ago gyada
2911,LUK,18,JNT,den jiizas tel im speshal falara dem da tuori ya fi shuo dem se dem fi aalwiez prie an no gi op
2912,LUK,18,JNT,iina wan toun yu did av wan joj we no fried a gad an we no rispek nobadi
2913,LUK,18,JNT,an iina di siem toun de yu did av wan uman we ozban did ded shi eva a kom tu im an a beg im se mi waahn jostis protek mi fram mi enimi dem du
2914,LUK,18,JNT,fi wan lang taim im a tel ar nuo bot afta a wail di joj se tu imself se mi no fried a gad an mi no rispek nobadi
2915,LUK,18,JNT,bot sieka ou da uman ya kip aan a bada mi mi ago mek shuor se shi get jostis so shi wi tap kom kom taiyad mi out
2916,LUK,18,JNT,di laad tel dem se unu ier wa di wikid joj se
2917,LUK,18,JNT,so unu no tingk se gad ago gi di piipl dem we im pik jostis iihn di wan dem we baal tu im die an nait unu tingk se im wi kip aan a put dem aaf
2918,LUK,18,JNT,gad wi mek shuor se dem get jostis kwik kwik bot wen di man we gad pik kom baka ort im ago fain piipl we biliiv iina im
2919,LUK,18,JNT,jiizas tel dem da tuori ya tu di wan dem we fiil se dem a du rait an a luk dong pan evribadi els
2920,LUK,18,JNT,tuu man go op a gad ous fi go prie wan a dem a did wan farisii an di ada wan a did wan taks kalekta
2921,LUK,18,JNT,di farisii tan op an prie bout imself se gad mi tangk yu dat mi no tan laka ada piipl we tiif brok di laa sliip wid piipl dem no marid tu ar iivn laik da taks kalekta ya
2922,LUK,18,JNT,mi faas tuu taim fi di wiik an evriting we mi get mi shier it op iina a ten an gi yu wan
2923,LUK,18,JNT,bot di taks kalekta tan faar im wudn iivn luk op a evn im biit im ches an im se gad tek piti pan mi wan sina
2924,LUK,18,JNT,mi a tel unu da man ya no di farisii bot di taks kalekta im go a im yaad an evriting rait bitwiin im an gad enibadi we put demself uova ada piipl ago get pudong an dem we ombl demself wi get lif op ai
2925,LUK,18,JNT,piipl did a kyari dem biebi go a jiizas fi im toch dem jiizas speshal falara dem si wa a gwaan an staat tel aaf di piipl dem an ron dem
2926,LUK,18,JNT,bot jiizas tel dem fi kom wen im se mek di likl pikni dem kom tu mi no tap dem kaaz gad kindom a fi piipl we komiin laik dem likl pikni ya
2927,LUK,18,JNT,mi tel unu dis ya an a chuu mi a taak enibadi we no chos iina gad an fala im laik wan likl pikni naa go kyan go iina gad kindom
2928,LUK,18,JNT,wan ruula aks jiizas se mi gud tiicha wa mi mos du fi liv fi eva
2929,LUK,18,JNT,jiizas ansa im se wa mek yu kaal mi gud nobadi no gud onggl gad wan
2930,LUK,18,JNT,yu nuo di laa dem
2931,LUK,18,JNT,no sliip wid nobadi we yu no marid tu no kil no tiif no tel lai pan piipl an yu fi rispek yu faada an mada
2932,LUK,18,JNT,
2933,LUK,18,JNT,fram mi a likl bwai mi a fala aal a dem de wid aal a mi aat im se
2934,LUK,18,JNT,afta jiizas ier dis jiizas se tu im se yu stil av wan ting lef fi du sel evriting we yu av an gi di moni tu di puo piipl dem an yu wi rich iina evn wen yu du dat kom fala mi
2935,LUK,18,JNT,wen di man ier dis im aat jrap kaaz im did wel rich
2936,LUK,18,JNT,jiizas luk pan im an se a di aadis ting fi rich piipl go iina gad kindom
2937,LUK,18,JNT,it iiziya fi wan kyamil go chuu wan niigl yai dan fi sumadi we rich go iina gad kindom
2938,LUK,18,JNT,dem we ier dis aks jiizas se den a uu kyan get siev
2939,LUK,18,JNT,jiizas se we piipl kyaahn du gad kyan du
2940,LUK,18,JNT,den piita se wi lef evriting we wi did av fi fala yu
2941,LUK,18,JNT,mi a tel unu di chuut jiizas se tu dem enibadi we lef fi dem yaad fi dem waif breda mada an faada ar dem pikni sieka gad kindom
2942,LUK,18,JNT,dem wi get bak uol iip muo iina da taim ya an dem wi get fi liv fi eva iina evn
2943,LUK,18,JNT,jiizas tek im twelv falara dem wan said an tel dem se wi a go op a jeruusilem an evriting di prafit dem rait dong bout di man we gad pik ago apm
2944,LUK,18,JNT,dem ago tek im gi di piipl we a no juu dem ago laaf aafa im an tek mi mek preke shiem im an pit pan im dem ago biit im wikid wikid an kil im
2945,LUK,18,JNT,bot chrii die afta dem kil im im ago kom bak alaiv
2946,LUK,18,JNT,jiizas falara dem neva get non a we im se di miinin did aid fram dem so dem kudn andastan wa im a taak bout
2947,LUK,18,JNT,nou wen jiizas kech nier jeriko wan blain man did sidong a di ruodsaid a beg
2948,LUK,18,JNT,di man ier di kroud a paas an aks dem a wa a gwaan
2949,LUK,18,JNT,dem tel im se a jiizas we kom fram nazaret a kom
2950,LUK,18,JNT,im baal out loud loud jiizas dievid pikni tek piti pan mi no
2951,LUK,18,JNT,di wan dem we did a liid di wie tel im fi shet im mout an tap im naiz bot im shout out louda dievid pikni du tek piti pan mi no
2952,LUK,18,JNT,jiizas tap an tel dem fi bring di man kom afta di blain man kom nier jiizas aks im se
2953,LUK,18,JNT,wa yu waahn mi fi du fi yu
2954,LUK,18,JNT,im se laad mek mi si agen
2955,LUK,18,JNT,jiizas tel im se si de yu kyan si agen yu kyan si kaaz yu biliiv
2956,LUK,18,JNT,siem taim im kuda si an im fala baka jiizas a priez gad afta di piipl si wa apm dem priez gad tu
2957,LUK,19,JNT,jiizas did a go chuu jeriko
2958,LUK,19,JNT,wich paat wan man niem zakiyos did liv zakiyos a did wan a di ed taks kalekta dem an im did wel rich
2959,LUK,19,JNT,im did waahn fi si a uu jiizas bi bot chuu im did so shaat an kaaz di kroud did so big im kudn si im
2960,LUK,19,JNT,so im ron infronta dem an klaim wan taal chrii so im kuda si kaaz jiizas did a waak da wie de
2961,LUK,19,JNT,wen jiizas riich di chrii im luk op an se tu im zakiyos kom dong nou mi afi tan a yu yaad tide
2962,LUK,19,JNT,so zakiyos kom dong siem taim an did glad fi welkom jiizas iina im ous
2963,LUK,19,JNT,di piipl si dis an dem staat grombl im gaan go tan a wan sina man yaad
2964,LUK,19,JNT,zakiyos tan op bifuo evribadi an se tu di laad luk laad aaf a we mi av mi ago gi tu di puo an ef mi rab nobadi mi wi pie dem bak fuo taim wa mi did tiif
2965,LUK,19,JNT,jiizas se tu im se tide da fambili ya get siev kaaz da man ya a wan a iebriyam pikni tu
2966,LUK,19,JNT,di man we gad pik kom fi luk fi piipl we laas an siev dem
2967,LUK,19,JNT,wen dem a lisn tu dis jiizas tel dem wan neda tuori kaaz im did nier jeruusilem an di piipl dem did tingk se gad kindom did ago kom siem taim
2968,LUK,19,JNT,jiizas se tu dem se wan big impuotant man did go a wan faar plies fi dem mek im king an den fi go baka im yaad
2969,LUK,19,JNT,bifuo im lef im kaal ten a im sorvant dem an gi aal a dem som moni im tel dem se tek da moni ya an si umoch unu kyan mek til mi kom bak
2970,LUK,19,JNT,bot di piipl dem we liv wich paat im kom fram did iet im so dem sen piipl baka im fi se wi no waahn da man ya fi ton wi king
2971,LUK,19,JNT,bot im ton king siem wie an wen im riich uom im kaal fi di sorvant dem we im did gi moni fi fain out umoch dem mek
2972,LUK,19,JNT,di fos wan kom an se sa mi mek ten muo pan tap a we yu gi mi
2973,LUK,19,JNT,im maasta se yu du gud mi sorvant sieka ou yu anggl wan sumaal sitn tek chaaj a ten siti
2974,LUK,19,JNT,di sekan wan kom an se sa mi mek faiv muo pan tap a we yu gi mi
2975,LUK,19,JNT,im maasta ansa yu tek chaaj a faiv siti
2976,LUK,19,JNT,aneda sorvant kom an se sa si yu moni ya mi kip it rap op iina piis a klaat
2977,LUK,19,JNT,chuu mi fried a yu kaaz yu a wan aad man yu tek wa yu no put iin an riip wa yu no plaant
2978,LUK,19,JNT,im maasta se mi wi tek yu uona wod dem joj yu yu woklis sorvant duo yu se mi a wan aad man we tek out wa mi no put iin an riip wa mi no plaant
2979,LUK,19,JNT,so wa mek yu neva put mi moni iina di bangk da wie de wen mi kom bak mi wuda did av di moni wid inchres
2980,LUK,19,JNT,den im se tu im sorvant dem we weehn a tan op de tek di moni fram im an gi it tu di wan we av ten
2981,LUK,19,JNT,bot sa dem se im av ten aredi
2982,LUK,19,JNT,di king se mi a tel unu di wan we av wi get muo bot di wan we no av notn iivn wa im av dem ago tek we fram im
2983,LUK,19,JNT,yu si dem we iet mi an neva did waahn mi ton dem king kyari dem kom kil dem rait yaso
2984,LUK,19,JNT,afta jiizas se dis im gwaan mek im wie go a jeruusilem
2985,LUK,19,JNT,siem taim im a kom nier betpiej an betani a mount aliv im sen tuu a im falara dem an se tu dem se
2986,LUK,19,JNT,go a di dischrik infronta unu an wen unu go iin unu wi fain wan yong dangki we nobadi neva raid yet tai op de luus it an kyari it kom
2987,LUK,19,JNT,ef nobadi aks unu se wa mek unu a luus it tel dem se di laad waahn it
2988,LUK,19,JNT,dem go an fain evriting jos laik ou jiizas tel dem
2989,LUK,19,JNT,wen dem a luus di dangki di uona aks dem se wa unu a luus di dangki fa
2990,LUK,19,JNT,dem ansa di laad waahn it
2991,LUK,19,JNT,dem kyari it go gi jiizas put som a dem jakit pan di dangki bak an put jiizas fi sidong pan di dangki
2992,LUK,19,JNT,siem taim jiizas a raid go piipl a pred dem jakit pan di ruod wich paat im a paas
2993,LUK,19,JNT,wen im riich wich paat di ruod staat go dong mount aliv di uol a im falara dem we did a waak baka im did staat fi get api an priez gad loud loud fi aal a di mirikl dem we dem si
2994,LUK,19,JNT,dem se
2995,LUK,19,JNT,gad bles di king we im sen kom
2996,LUK,19,JNT,im sen im wid fiim powa
2997,LUK,19,JNT,mek piis ruul iina evn
2998,LUK,19,JNT,an priez tu gad we liv iina evn
2999,LUK,19,JNT,som farisii iina di kroud se tu jiizas tiicha tel yu falara dem fi kiba dem mout an no du dat
3000,LUK,19,JNT,jiizas se ef dem no mek no naiz dem stuon ya dem wi baal out
3001,LUK,19,JNT,afta jiizas kech nier jeruusilem an si di siti im staat baal fi dem
3002,LUK,19,JNT,an a se jeruusilem ef yu di onggl nuo tide wa wuda gi yu piis bot di chuut aid fram yu
3003,LUK,19,JNT,di die ago kom wen yu enimi dem ago bil op wan waal roun yu so dem kyan atak yu fram evri said an yu kyaahn get we
3004,LUK,19,JNT,dem ago mash yu dong tu di grong an kil aaf aal a yu piipl dem dem no iivn ago lef no rakstuon pan tap a wan aneda kaaz di taim wen gad kom fi tan wid yu yu neva nuo
3005,LUK,19,JNT,jiizas go iina di yaad we gad ous de an staat jraiv out di piipl we did iin de a sel
3006,LUK,19,JNT,im se tu dem se it rait dong iina gad wod se
3007,LUK,19,JNT,fi mi ous ago bi wan ous we piipl kom fi prie
3008,LUK,19,JNT,bot unu ton it iina
3009,LUK,19,JNT,wan aid out fi tiif
3010,LUK,19,JNT,evridie jiizas tiich iina di yaad we gad ous de di ed priis di laa tiicha dem an di liida dem tu did a set fi kil im
3011,LUK,19,JNT,bot dem kudn fain no wie fi du it kaaz evribadi did a lisn evri wod we jiizas se
3012,LUK,20,JNT,wan die jiizas did a tiich di piipl dem an a priich di gud nyuuz iina di yaad we gad ous de di ed priis dem di laa tiicha dem an di elda dem kom tu im
3013,LUK,20,JNT,dem aks jiizas se tel wi sopm wa rait yu av fi a du dem sitn ya an a uu gi yu da rait de
3014,LUK,20,JNT,jiizas se tu dem se mi ago aks unu wan kwestiyan an mi waahn unu fi ansa mi
3015,LUK,20,JNT,wen jan did a baptaiz piipl a uu did sen im fi dwiit gad ar man
3016,LUK,20,JNT,dem taak mongks demself se ef wi se gad im ago aks wi a wa mek unu neva biliiv jan
3017,LUK,20,JNT,bot ef wi se a man di uol a di piipl dem ago stuon wi kaaz dem tingk se jan a did wan prafit
3018,LUK,20,JNT,so dem ansa se wi no nuo a uu sen im
3019,LUK,20,JNT,so jiizas se tu dem se den mi naa go tel unu uu gi mi di rait fi du dem sitn ya niida
3020,LUK,20,JNT,den jiizas tel di piipl dem da tuori ya yu did av wan man we did plaant op wan griep faam rent it tu som faama an go we fi wan lang taim
3021,LUK,20,JNT,wen a did taim fi riip di fuud im sen wan sorvant go a di tenant dem fi get fiim shier dem biit im op an sen im we wid notn
3022,LUK,20,JNT,im sen wan neda sorvant dem biit im op tu shiem im an sen im we wid im tuu lang an dem
3023,LUK,20,JNT,im stil sen wan neda sorvant dat mek chrii dem biit im op an chuo im out
3024,LUK,20,JNT,di uona fi di gyaadn se wa mi fi du mi ago sen mi bwai pikni we mi lov dem maita av rispek fiim
3025,LUK,20,JNT,wen di tenant dem si di pikni dem se tu dem wan aneda a da wan ya ago get evriting wen im faada ded mek wi kil im so a wi get it
3026,LUK,20,JNT,dem chuo im outa di gyaadn an kil im
3027,LUK,20,JNT,jiizas aks di piipl dem se so wa unu tingk di uona a di gyaadn ago du tu dem
3028,LUK,20,JNT,im ago kom an kil aaf di tenant dem an tek di faam gi ada piipl
3029,LUK,20,JNT,wen di piipl dem ier dis dem se wi uop se dis wi neva apm
3030,LUK,20,JNT,jiizas luk chriet iina dem yai an aks dem wa unu tingk it miin wen it rait dong se
3031,LUK,20,JNT,di rakstuon di bilda fling we
3032,LUK,20,JNT,a it a uol op di bildin nou
3033,LUK,20,JNT,evribadi we jrap pan da stuon ya ago brok op iina piisiz an uu it jrap pan ago mash op bad
3034,LUK,20,JNT,di laa tiicha dem an di ed priis dem luk fi wan wie fi lak op jiizas siem taim kaaz dem nuo se a dem im did a chat bout bot dem did fried a di piipl
3035,LUK,20,JNT,den dem wach jiizas laik wan aak dem aiya som man iina siikrit fi gwaan laik se dem anis so ef im se notn rang dem kuda kech im an ton im uova tu di ruoman govana we inchaaj a di ieriya
3036,LUK,20,JNT,di infaama dem kwestiyan jiizas tiicha wi nuo se yu taak an tiich wa rait yu no paashal bot yu tiich di rait sitn bout wa gad waahn
3037,LUK,20,JNT,it rait fi wi pie taks tu siiza di ruoman ruula ar wi no fi pie notn
3038,LUK,20,JNT,jiizas si chuu dem chrik an se tu dem se
3039,LUK,20,JNT,shuo mi wan moni uufa picha an niem de pan it
3040,LUK,20,JNT,siiza dem ansa bak
3041,LUK,20,JNT,so jiizas se tu dem se den gi siiza wa a fiim an gi gad wa a fiim
3042,LUK,20,JNT,dem kudn chrap im wid wa im se infronta di piipl dem an dem so fraitn fi ier ou im ansa dem kudn se a wod
3043,LUK,20,JNT,som a di sadyusii dem kom a jiizas dem neva biliiv se wen yu ded yu kyan kom bak alaiv
3044,LUK,20,JNT,dem aks se tiicha muoziz rait se
3045,LUK,20,JNT,ef wan man breda ded an lef wan waif bot no pikni di man fi marid im breda waif an av pikni wid ar fiim breda
3046,LUK,20,JNT,wan fambili did av sevn breda di fos wan marid wan uman an ded bot neva av no pikni
3047,LUK,20,JNT,di neks breda marid ar an ded tu
3048,LUK,20,JNT,wan neda wan marid ar an ded aal sevn a dem marid ar ded an no lef ar wid no pikni
3049,LUK,20,JNT,den di uman ded tu
3050,LUK,20,JNT,sins di sevn a dem marid tu ar wen a taim fi dem kom bak alaiv a uufa waif shi ago bi
3051,LUK,20,JNT,jiizas se di piipl iina da taim ya a marid
3052,LUK,20,JNT,bot di piipl dem we fit fi liv iina di taim wen ded piipl kom bak alaiv dem naa go get marid
3053,LUK,20,JNT,an dem naa go kyan ded agen kaaz dem komiin laik ienjel an dem a gad pikni dem a gad pikni kaaz gad mek dem kom bak alaiv
3054,LUK,20,JNT,iivn muoziz shuo se di ded ago kom bak alaiv wen di bush did a bon im kaal di laad
3055,LUK,20,JNT,iebriyam gad aizak gad an jiekob gad
3056,LUK,20,JNT,im a no gad fi di ded bot fi uu a liv kaaz fi gad di uol a dem alaiv
3057,LUK,20,JNT,som a di laa tiicha dem se chuu wod tiicha gud ansa
3058,LUK,20,JNT,fram dat dem fried fi aks jiizas no muo kwestiyan
3059,LUK,20,JNT,jiizas aks wa mek dem se di krais a dievid pikni
3060,LUK,20,JNT,a dievid siem wan se iina di buk a saamz
3061,LUK,20,JNT,di laad tel fi mi laad se
3062,LUK,20,JNT,sidong a mi rait an
3063,LUK,20,JNT,til mi tek dem we iet yu ton dem iina stuul fi yu put yu fut pan
3064,LUK,20,JNT,dievid kaal im laad so ou im fi bi dievid pikni
3065,LUK,20,JNT,evribadi did a lisn wen jiizas se tu im speshal falara dem
3066,LUK,20,JNT,main yuself wid dem laa tiicha ya dem laik waak roun iina lang jakit an lov wen piipl gi dem speshal oudi iina di maakit an fi get di bes siit dem iina di juu dem choch wen big dina a kip
3067,LUK,20,JNT,dem rab out di uman we ozban ded an prie lang prieya fi shuo aaf a dem ago get ponish di muos
3068,LUK,21,JNT,jiizas luk op an si di rich piipl dem a put iin fi dem sitn we dem a gi fi aafrin iina di aafrin baks
3069,LUK,21,JNT,im si wan puo uman we ozban ded a put iin tuu sent tu
3070,LUK,21,JNT,jiizas se mi a tel unu di chuut da puo uman we ozban ded put iin muo dan di res a dem
3071,LUK,21,JNT,aal a dem ya piipl gi fi dem aafrin outa wa dem av fi spier bot da uman ya iivn duo shi puo shi gi evriting we shi av
3072,LUK,21,JNT,som piipl did a chat bout di priti stuon dem we priti op gad ous an di iip a sitn dem we piipl gi gad fi aafrin wen jiizas se
3073,LUK,21,JNT,di taim ago kom wen no iivn wan stuon ago lef pan tap a wan aneda aal a dem ago get lik dong
3074,LUK,21,JNT,dem aks jiizas se tiicha a wen aal dem sitn ya ago apm wa kaina sain wi fi luk fa fi shuo se dem suun apm
3075,LUK,21,JNT,jiizas se tu dem se wach out no mek nobadi fuul unu op kaaz uol iip a piipl ago kom yuuz op yuuz op mi niem an a se mi a krais a mi gad sen fi siev piipl an di taim fi jiizas kom bak de nier no fala dem
3076,LUK,21,JNT,enitaim unu ier bout waar an se govament get ton uova no fraitn dem sitn ya afi gwaan fos bot di en naa go kom siem taim
3077,LUK,21,JNT,den jiizas tel dem se wan set a piipl ago waar gens wan neks set a piipl an wan kindom ago fait gens wan neda kindom
3078,LUK,21,JNT,big ortkwiek ago kom an aal bout fuud ago shaat an aal kaina siknis ago kil aaf piipl som torbl sitn ago kom fram evn an piipl ago fried
3079,LUK,21,JNT,bifuo aal dem sitn ya apm dem ago grab unu an diil wid unu bad dem wi tek unu an an unu uova tu di liida dem fi di juu dem choch an sen unu go a prizn dem ago kyari unu go infronta king an liida kaaz unu fala mi
3080,LUK,21,JNT,dis ago gi unu chaans fi tel dem di gud nyuuz
3081,LUK,21,JNT,no fret bout ou unu ago ansa
3082,LUK,21,JNT,mi wi gi unu di wod dem so unu wi nuo ou fi ansa so non a unu enimi dem kyaahn tan op gens unu ar se unu rang
3083,LUK,21,JNT,aal mada faada breda fambili an fren ago sel unu out an dem ago kil som a unu
3084,LUK,21,JNT,evribada ago iet unu sieka unu fala mi
3085,LUK,21,JNT,bot dem kyaahn toch no iivn wan schraan a ier pan unu ed
3086,LUK,21,JNT,uu tan op chrang fi mi no mata wa wi siev dem laif
3087,LUK,21,JNT,wen taim unu si se suoja soroun jeruusilem unu fi nuo se dischrokshan de nier
3088,LUK,21,JNT,evribadi iina judiya fi ron go op iina di mountn dem uu iina di siti fi kom out an uu de iina di konchri no fi kom a di toun
3089,LUK,21,JNT,di taim wa rait dong wen gad ago ponish im piipl wuda don de ya
3090,LUK,21,JNT,wat a sitn iina dem taim de fi uman we av biebi iina beli an fi mada we av yong biebi piipl ago sofa bad bad iina di lan an gad ago ponish dem piipl ya
3091,LUK,21,JNT,dem enimi ago yuuz suod kil aaf som a dem an tek som a dem ton prizna a farin di piipl dem we a no juu ago ruul uova jeruusilem an mek dem sofa til fi dem taim don
3092,LUK,21,JNT,sain ago de iina di son di muun an di staar dem pan di ort di piipl dem we a no juu ago twis an ton an no nuo wa fi du wen dem ier di sii a ruor
3093,LUK,21,JNT,piipl ago kech dem fried an kin uova kaaz dem ago wanda wa ago apm tu di worl kaaz evriting we de iina di skai ago get shiek outa dem plies
3094,LUK,21,JNT,den dem ago si
3095,LUK,21,JNT,di man we gad pik a kom iina wan kloud
3096,LUK,21,JNT,an im ago av powa an wan brait brait lait a shain roun im
3097,LUK,21,JNT,wen dem sitn de staat fi apm tan op chriet an uol op unu ed kaaz di taim fi frii unu suun kom
3098,LUK,21,JNT,jiizas tel dem dis tu luk pan di fig chrii an aal di ada chrii dem
3099,LUK,21,JNT,enitaim dem staat gruo liif unu nuo se soma suun kom
3100,LUK,21,JNT,so enitaim unu si se aal dem sitn de a apm unu nuo se gad kindom suun kom
3101,LUK,21,JNT,mi a tel unu dis an a chuu mi a taak di piipl dem fram da taim ya naa ded til aal a dem sitn ya apm
3102,LUK,21,JNT,evn an ort naa go de bout fi eva bot fi mi wod ago laas fi eva
3103,LUK,21,JNT,wach out an no spen di uol a unu taim a nyam an jringk an a fret bout laif ar da die de ago kriip op an kech unu laik wan chrap
3104,LUK,21,JNT,it ago kom pan aal we a liv pan di ort
3105,LUK,21,JNT,aalwiez a wach prie se unu wi kyan get we fram aal a wa ago apm an prie se unu kyan tan op infronta di man we gad pik
3106,LUK,21,JNT,evridie jiizas tiich iina di yaad we gad ous de an a nait taim im go op a mount aliv
3107,LUK,21,JNT,aal a di piipl dem get op orli a maanin taim fi kom lisn jiizas a gad ous
3108,LUK,22,JNT,di alidie we piipl nyam bred widout yiis an we did niem paasuova did suun kom
3109,LUK,22,JNT,an di ed priis an di laa tiicha dem did a chrai fain wan wie fi get rid a jiizas anda di kwaiyat kaaz dem did fried a di piipl dem
3110,LUK,22,JNT,den sietan go iina juudas we dem kaal iskyariyat im a did wan a jiizas twelv apasl dem
3111,LUK,22,JNT,so juudas go a di ed priis an di tap man dem we gyaad gad ous fi taak bout ou im kuda sel out jiizas an gi im uova tu dem
3112,LUK,22,JNT,dem glad so til an pramis fi pie im
3113,LUK,22,JNT,juudas mek baagin wid dem an im wiet fi di chaans wen di kroud no de de fi gi jiizas uova tu dem
3114,LUK,22,JNT,nou di alidie wen piipl nyam bred widout yiis did kom da taim de piipl did afi bon sakrifais wid di biebi shiip dem we get pik fi di paasuova alidie
3115,LUK,22,JNT,jiizas se tu piita an jan se go luk bout di paasuova fuud fi wi nyam
3116,LUK,22,JNT,dem aks jiizas se wich paat yu waahn wi fi go luk bout it
3117,LUK,22,JNT,jiizas ansa dem se az unu go iina di toun wan man we a kyari wan jog a waata wi miit unu fala im go a di ous we im a go
3118,LUK,22,JNT,an tel di uona se di tiicha se fi aks yu se we di ges ruum de we mi kyan nyam di paasuova fuud wid mi speshal falara dem
3119,LUK,22,JNT,im ago kyari unu opstiez go iina wan big ruum we set op aredi a deso unu fi fiks op di fuud
3120,LUK,22,JNT,dem lef an fain evriting jos laik ou jiizas did tel dem an dem luk bout di paasuova fuud
3121,LUK,22,JNT,wen di taim kom fi dem nyam it jiizas an im apasl dem sidong a di tiebl
3122,LUK,22,JNT,jiizas se tu dem se unu no nuo ou mi did wel waahn da taim ya kom so mi kuda nyam da paasuova fuud ya wid unu bifuo mi sofa
3123,LUK,22,JNT,mi naa go nyam it agen til mi riich iina gad kindom
3124,LUK,22,JNT,jiizas tek op di kop an gi gad tangks den im se tu dem se tek dis an shier it op mongks unu wan aneda
3125,LUK,22,JNT,mi a tel unu dis mi naa go jringk wain agen til gad kindom kom
3126,LUK,22,JNT,jiizas tek op di bred gi gad tangks an brok it op gi dem an se dis a mi badi we mi a gi op fi unu unu fi du dis fi memba mi
3127,LUK,22,JNT,a siem so wen dem don nyam im tek di kop an se da wain ya a di nyuu pramis wa gad mek wid mi blod we ago puor out fi unu
3128,LUK,22,JNT,bot luk di man we ago sel mi out de rait yaso a di tiebl wid wi
3129,LUK,22,JNT,it don disaid aredi ou di man we gad pik ago ded bot chobl fi di wan we sel im out
3130,LUK,22,JNT,dem staat fi aks dem wan aneda a wich wan a dem wuda du dat
3131,LUK,22,JNT,den di apasl dem staat kos bout wich wan a dem av di tap pozishan iina di gruup
3132,LUK,22,JNT,jiizas tel dem se di piipl dem we a no juu fi dem king dem baas dem op fi mek dem du we dem waahn dem fi du an dem de we iina powa se dem a di wan we elp di piipl
3133,LUK,22,JNT,bot unu no fi galang laka dem di wan we av di tap tap pozishan fi gwaan laik di wan we de a di batam an di liida fi gwaan laik di sorvant
3134,LUK,22,JNT,tel mi sopm uu aiya dan uu di wan we sidong a di tiebl ar di wan we a sorv no di wan a di tiebl bot mi de ya mongks unu a sorv
3135,LUK,22,JNT,unu tan wid mi wen mi did a go chuu mi chobl dem
3136,LUK,22,JNT,an nou mi a mek unu king jos laik ou fi mi faada mek mi king
3137,LUK,22,JNT,so unu kyan nyam an jringk a mi tiebl iina mi kindom sidong pan chuon an joj izrel twelv chraib dem
3138,LUK,22,JNT,saiman saiman sietan aks fi sib unu chuu chriena laik flowa
3139,LUK,22,JNT,bot mi prie fi yu saiman so yu no tap biliiv an wen yu chos iina mi muo agen elp yu breda dem fi chos iina mi tu
3140,LUK,22,JNT,bot saiman se laad mi redi fi go wid yu a prizn an fi iivn ded wid yu tu
3141,LUK,22,JNT,jiizas se tu saiman se piita bifuo di ruusta kruo yu wi se chrii taim se yu no nuo mi
3142,LUK,22,JNT,den jiizas aks dem se di taim mi did sen unu widout moni an tel unu no fi pak no bag ar kyari no ada slipaz unu did shaat a notn
3143,LUK,22,JNT,dem ansa jiizas se nuo wi neehn shaat a notn
3144,LUK,22,JNT,jiizas tel dem se nou ef unu av moni kyari it wid unu ef unu av wan bag kyari it tu an ef unu naa no suod sel unu jakit an bai wan
3145,LUK,22,JNT,mi a tel unu it rait dong se
3146,LUK,22,JNT,an dem kaal out im niem wid aal di kriminal dem
3147,LUK,22,JNT,wa rait dong afi apm a mi it a taak bout an it a gwaan rait ya nou an it ago don suun suun
3148,LUK,22,JNT,im falara dem tel im se laad si tuu suod ya
3149,LUK,22,JNT,dat wi du jiizas se
3150,LUK,22,JNT,jiizas go a mount aliv jos laik im aalwiez du an im speshal falara dem did go wid im
3151,LUK,22,JNT,wen im riich de jiizas se tu dem se prie se unu no fies notn we wi kaaz unu fi sin
3152,LUK,22,JNT,jiizas go wan said no tuu faar fram dem an niil dong an prie
3153,LUK,22,JNT,faada ef yu waahn fi dwiit tek da kop ya fram mi bot ef a no dat yu waahn aarait den
3154,LUK,22,JNT,wan ienjel fram evn kom tu jiizas an mek im chrang
3155,LUK,22,JNT,jiizas did a sofa an dat mek im prie aada im swet komiin laik blod a jrap a grong
3156,LUK,22,JNT,jiizas get op fram wich paat im did a prie im go bak tu im speshal falara dem onggl fi si se dem a sliip dem did taiyad out kaaz aal a di sitn dem we jiizas did tel dem dem did a tek it wel aad
3157,LUK,22,JNT,jiizas aks dem wa mek unu a sliip git op an prie man so unu no fies notn we wi kaaz unu fi sin
3158,LUK,22,JNT,wen jiizas did stil a taak aal av a sodn wan kroud kom dong wan a jiizas twelv apasl dem di wan we niem juudas did a liid dem im go fi kis jiizas
3159,LUK,22,JNT,bot jiizas aks im se juudas yu a go yuuz wan kis an sel out di man we gad pik
3160,LUK,22,JNT,jiizas speshal falara dem si wa a go apm an se laad wi fi tek wi suod an fait dem
3161,LUK,22,JNT,nou di liida fi di priis dem sorvant did de de an wan a jiizas falara dem tek im suod chap aaf im rait iez
3162,LUK,22,JNT,jiizas se unu tap it den jiizas toch di man iez an fiks it bak
3163,LUK,22,JNT,jiizas se tu di ed priis dem di man dem we inchaaj a di gyaad dem fi gad ous an di elda dem we kom tu im a kom unu kom wid suod an big tik fi ares mi laik mi a oul tiif an mordara
3164,LUK,22,JNT,evridie mi de a gad ous wid unu an unu neva ares mi bot dis a fuunu taim an di taim wen di wan we ruul uova daaknis a wok
3165,LUK,22,JNT,dem grab jiizas an tek im we go a di liida fi di priis dem ous piita fala dem bot no tuu kluos
3166,LUK,22,JNT,den dem bil wan faiya iina di migl a di kuotyaad an sidong tugeda an piita sidong wid dem
3167,LUK,22,JNT,wan sorvant gyal si piita a sidong iina di faiyalait shi luk pan im gud an se da man ya did de mongks im tu
3168,LUK,22,JNT,bot piita se a lai shi a tel uman mi no nuo im piita se
3169,LUK,22,JNT,likl lieta sumadi els si piita an se yu a wan a dem piita se luk ya man mi a no wan a dem
3170,LUK,22,JNT,bout wan owa afta dat wan neda wan taak out chrang se mi shuor se da man ya a wan a im speshal falara dem kaaz im kom fram gyalalii tu
3171,LUK,22,JNT,piita se man mi no nuo we yu a chat bout siem taim piita a chat di ruusta kruo
3172,LUK,22,JNT,di laad ton an luk chriet pan piita an im memba wa di laad did se tu im bifuo di ruusta kruo yu wi se yu no nuo mi chrii taim
3173,LUK,22,JNT,piita go outa duor an baal an baal an baal so til
3174,LUK,22,JNT,di man dem we did a gyaad jiizas staat laaf aafa im an biit im op
3175,LUK,22,JNT,dem put klaat uova im yai an se so yu se yu a prafit so tel wi uu lik yu
3176,LUK,22,JNT,an dem se aal saat a ada torbl sitn gens im
3177,LUK,22,JNT,wen maanin kom di gruup we mek op a di ed priis an di laa tiicha dem miit op an gi aada fi jiizas kom bifuo dem
3178,LUK,22,JNT,dem se ef yu a di krais tel wi
3179,LUK,22,JNT,jiizas ansa ef mi tel unu unu naa go biliiv mi
3180,LUK,22,JNT,an ef mi aks unu unu naa go ansa
3181,LUK,22,JNT,fram nou aan
3182,LUK,22,JNT,di man we gad pik ago sidong a di rait an a gad
3183,LUK,22,JNT,we powaful
3184,LUK,22,JNT,aal a dem aks im se so yu a gad pikni
3185,LUK,22,JNT,jiizas ansa an se a yu se so
3186,LUK,22,JNT,den dem se wa wi waahn muo witnis fa wi ier it kom outa fiim uona mout
3187,LUK,23,JNT,den di uol a dem get op an tek jiizas kyari im go a pailat
3188,LUK,23,JNT,dem staat tel bier lai pan jiizas se wi kech da man ya a chrai fi mek di piipl dem go gens di govament im waahn wi fi tap pie taks tu siiza di ruoman ruula an kliem se im a krais bout im a king
3189,LUK,23,JNT,pailat aks jiizas se yu a di juu dem king
3190,LUK,23,JNT,jiizas ansa im se a yu se so
3191,LUK,23,JNT,den pailat tel di ed priis dem an di kroud se mi no fain no riizn fi chaaj da man ya
3192,LUK,23,JNT,bot dem stil a push im rail op di piipl aal uova judiya wid we im tiich im staat iina gyalalii an kom aal di wie op yaso wid it
3193,LUK,23,JNT,afta pailat ier dis im aks ef di man kom fram gyalalii
3194,LUK,23,JNT,az im fain out se jiizas de anda erad ruul im sen jiizas go a erad we did iina jeruusilem dem taim de
3195,LUK,23,JNT,wen erad si jiizas im api so til kaaz fi wan lang taim im did waahn si im fram wa erad ier bout jiizas erad uop fi si jiizas wok som kaina mirikl
3196,LUK,23,JNT,im aks im uol iip a kwestiyan bot jiizas no ansa non a dem
3197,LUK,23,JNT,di ed priis dem an di laa tiicha dem did tan op de an a kos se jiizas du uol iip a bad sitn
3198,LUK,23,JNT,afta erad an im suoja dem laaf aafa jiizas an tek im mek preke dem jres im op iina wan priti ruob an sen im go baka pailat
3199,LUK,23,JNT,da die de erad an pailat ton big fren kaaz bifuo da taim ya dem did iet dem wan aneda
3200,LUK,23,JNT,pailat kaal op di ed priis dem liida dem an piipl dem
3201,LUK,23,JNT,an se unu kyari da man ya kom tu mi an kliem se im a kaaz di piipl dem fi go gens di govament mi kwestiyan im infronta unu an si se im no du non a di sitn dem we unu a bliem im fa
3202,LUK,23,JNT,erad neva si we im du notn rang niida kaaz im sen im bak tu mi unu kyaahn si se da man ya no du notn fi wi kil im
3203,LUK,23,JNT,so mi wi jos ponish im an let im go
3204,LUK,23,JNT,di uol kroud shout out kil jiizas gi wi barabas
3205,LUK,23,JNT,barabas did iina prizn kaaz im liid piipl fi fait gens dem ruula an im did kil piipl
3206,LUK,23,JNT,pailat did waahn let go jiizas so im taak tu di kroud agen
3207,LUK,23,JNT,bot dem kip aan a shout yes kil im pan di kraas kil im pan di kraas
3208,LUK,23,JNT,pailat aks dem agen dat mek chrii taim wa mek wa im du rang mi no fain se im du notn rang fi wi kil im mi wi ponish im an den let im go
3209,LUK,23,JNT,bot dem no tap shout out se dem fi kil jiizas pan di kraas dem shout so til dem win
3210,LUK,23,JNT,so pailat gi dem wa dem waahn
3211,LUK,23,JNT,im let go di man we dem did aks fa di wan we did mek piipl fait gens dem ruula an we did morda piipl an pailat gi dem jiizas fi du wa dem waahn du wid im
3212,LUK,23,JNT,siem taim dem a liid we jiizas dem grab saiman we kom fram sairiin im did a kom fram konchri dem fuos im fi waak baka jiizas an kyari di kraas
3213,LUK,23,JNT,uol iip a piipl fala baka jiizas an di uman dem ban dem beli an a baal fi im
3214,LUK,23,JNT,jiizas ton roun an se tu dem se uman fram jeruusilem no baal fi mi baal fi unuself an fi unu pikni dem
3215,LUK,23,JNT,kaaz di die ago kom wen piipl gweehn se uman we kyaahn av pikni uman we neva av pikni an uman we neva nors no biebi a dem bles
3216,LUK,23,JNT,den
3217,LUK,23,JNT,dem wi tel di mountn dem jrap pan wi
3218,LUK,23,JNT,an dem wi tel di il dem kova wi op
3219,LUK,23,JNT,ef piipl du dem sitn ya wen chrii griin wa ago apm wen it jrai op
3220,LUK,23,JNT,dem kyari tuu kriminal fi go kil dem siem taim wid jiizas
3221,LUK,23,JNT,wen dem kech a di plies we niem di skol dem niel op jiizas an di kriminal dem pan di kraas dem wan pan di raitansaid a jiizas an di ada wan pan im lef
3222,LUK,23,JNT,jiizas se faada gad paadn dem dem no nuo wa dem a du den dem chuo dais fi shier op jiizas kluoz
3223,LUK,23,JNT,di piipl dem we tan op wan said a wach an di ruula dem did a skaan jiizas dem se im siev ada piipl mek im siev imself ef im a riili krais
3224,LUK,23,JNT,di suoja dem kom a tek jiizas ton preke a giim sowa wain
3225,LUK,23,JNT,an a se ef yu a di king fi di juu dem siev yuself
3226,LUK,23,JNT,wan sain did iivn uova jiizas ed we se dis a di juu dem king
3227,LUK,23,JNT,wan a di kriminal dem we did eng op saida jiizas staat kos im se yu a no di krais siev yuself an siev wi tu
3228,LUK,23,JNT,bot di ada kriminal set im chriet an se yu no fried a gad laik ou yu a ded laik im
3229,LUK,23,JNT,dem a ponish di tuu a wi fi wa wi du so wi a get wa wi dizorv bot da man ya no du notn rang
3230,LUK,23,JNT,den im se jiizas memba mi wen yu kom iina yu kindom
3231,LUK,23,JNT,jiizas se tu im se mi a tel yu di chuut tide yu ago de wich paat mi de iina paradais
3232,LUK,23,JNT,nou a did bout migl die an di uol plies ton daak daak rait bak til bout chrii aklak
3233,LUK,23,JNT,afta it get daak an di big tik kortn iina gad ous plit iina tuu
3234,LUK,23,JNT,jiizas baal out loud faada
3235,LUK,23,JNT,mi put mi spirit iina yu an
3236,LUK,23,JNT,az jiizas se dis so im bluo im bret wan laas taim an ded
3237,LUK,23,JNT,wen di ed suoja fi di aami si wa apm im priez gad an se fi riil da man ya mos a wan gud man we neva du notn rang
3238,LUK,23,JNT,wen aal a di piipl we gyada si wa apm dem go we wid pien iina dem aat
3239,LUK,23,JNT,bot di piipl dem we nuo jiizas an di uman dem we fala im fram gyalalii tan wan said a wach
3240,LUK,23,JNT,yu did av wan man we niem juozif we bilang tu di gruup we mek op a di ed priis an di laa tiicha dem im did a wan gud an anis man
3241,LUK,23,JNT,an neva did go fi wa di res a kounsl memba dem did mek op dem main fi du juozif did kom fram arimatiya wan toun iina judiya an im did a wiet fi gad kindom
3242,LUK,23,JNT,im go a pailat go aks im fi jiizas badi
3243,LUK,23,JNT,im tek dong jiizas badi an rap it op iina linin klaat an put im iina wan tuum we dig iina wan rak we nobadi neva beri iina yet
3244,LUK,23,JNT,a did di die wen di juu dem wuda get tingz redi fi di sabat we did bout fi staat
3245,LUK,23,JNT,di uman dem we kom wid jiizas fram gyalalii fala juozif an si di tuum an ou jiizas badi did pudong iina it
3246,LUK,23,JNT,den dem go a dem yaad go luk bout spais an porfyuum bot pan di sabat dem res kaaz a dat muoziz laa se dem fi du
3247,LUK,24,JNT,orli orli sonde maanin di uman dem go a di tuum wid di spais we dem did luk bout
3248,LUK,24,JNT,dem fain di stuon ruol we fram fronta di tuum
3249,LUK,24,JNT,dem go iin de bot dem no fain jiizas badi
3250,LUK,24,JNT,siem taim wen dem a wanda wa apm tuu man iina kluoz we brait laik lait kom tan op saida dem
3251,LUK,24,JNT,di uman dem aat riich a dem mout an dem eng dong dem ed kaaz dem so fraitn bot di man dem se tu dem se wa mek unu a luk fi di wan we a liv mongks di wan dem we ded
3252,LUK,24,JNT,im no de ya im kom bak alaiv memba wa im tel unu wen im did mongks unu iina gyalalii
3253,LUK,24,JNT,dem ago tek di man we gad pik gi wikid piipl we ago kil im pan di kraas bot im ago kom bak alaiv chrii die lieta
3254,LUK,24,JNT,den dem memba we jiizas did tel dem
3255,LUK,24,JNT,afta dem kom bak fram di tuum di uman dem tel jiizas ilevn apasl an aal di res a falara dem wa did apm
3256,LUK,24,JNT,nou a did mieri magdaliin juowana mieri we a jiemz mada an di ada uman dem uu did tel di apasl dem wa dem si
3257,LUK,24,JNT,bot di apasl dem neva biliiv di uman dem kaaz we dem did a se soun laik fuulinish
3258,LUK,24,JNT,piita get op an ron go a di tuum im ben dong bot di onggl ting im si a di piis a linin klaat wan so im go we a wanda wa apm
3259,LUK,24,JNT,di siem die tuu a jiizas falara dem did a go a wan dischrik niem emiyos bout sevn mail fram jeruusilem
3260,LUK,24,JNT,dem did a chat bout evriting wa apm
3261,LUK,24,JNT,siem taim dem a chat an aal a aagyu wid dem wan aneda jiizas kom op an staat waak wid dem
3262,LUK,24,JNT,bot dem kudn pik op se a im
3263,LUK,24,JNT,jiizas aks dem se wa unu a taak bout dem tap waak dem fies sad
3264,LUK,24,JNT,di wan niem kliiyopas se tu jiizas se yu mosi di onggl sumadi we kom iina jeruusilem we no nuo bout di sitn dem wa apm dem laas kopl a die ya
3265,LUK,24,JNT,jiizas aks dem wa kaina sitn
3266,LUK,24,JNT,dem se tu im se bout jiizas fram nazaret im did se an du som powaful sitn yu si we shuo aal di piipl dem se im a wan a gad prafit dem
3267,LUK,24,JNT,di ed priis dem an wi ruula dem an im uova so dem kuda kil im an dem niel im op pan wan kraas
3268,LUK,24,JNT,bot wi did a uop se im a did di wan fi frii izrel nou a chrii die sins aal a dis apm
3269,LUK,24,JNT,bot no onggl dat som a di uman dem we fala jiizas laik wi shak wi dem go a di tuum orli dis maanin
3270,LUK,24,JNT,bot dem no fain di badi dem kom tel wi se dem si ienjel we tel dem se jiizas alaiv
3271,LUK,24,JNT,som a di man dem go an fain di tuum uopm an emti jos laik ou di uman dem did se
3272,LUK,24,JNT,jiizas se tu dem se ou unu fuulfuul so unu aat so tof unu no waahn fi biliiv aal a wa di prafit dem se
3273,LUK,24,JNT,unu no nuo se di krais afi sofa dem sitn de bifuo gad tek im op iina evn an ana im
3274,LUK,24,JNT,jiizas eksplien tu dem aal a di sitn dem we did rait dong bout im fram wa muoziz did se tu aal a wa di ada prafit dem did se
3275,LUK,24,JNT,wen dem riich nier di dischrik we dem a go jiizas gwaan laik se im did a go forda
3276,LUK,24,JNT,bot dem beg im luk di die aalmuos don an nait a kom so tan wid wi so jiizas tan wid dem
3277,LUK,24,JNT,im sidong a di tiebl wid dem jiizas tek bred gi tangks brok it an gi dem
3278,LUK,24,JNT,den dem pik op se jiizas a di man dem did a taak tu bot siem taim braps im disapier
3279,LUK,24,JNT,dem aks dem wan aneda wi neehn fiil sitn a bobl iina wi aat wen im did a chat wid wi pan di ruod an a eksplien tu wi wa gad wod se
3280,LUK,24,JNT,dem get op an go baka jeruusilem siem taim an dem fain di ilevn an dem we did gyada wid dem
3281,LUK,24,JNT,an se a chuu di laad kom bak alaiv an mek saiman siim
3282,LUK,24,JNT,den dem tel dem wa apm pan di ruod tu emiyos an ou a wen jiizas a brok di bred gi dem dem pik op se a im
3283,LUK,24,JNT,siem taim dem a chat bout aal a dis jiizas imself tan op wid dem an se piis
3284,LUK,24,JNT,im falara dem fraitn kaaz dem tingk dem a si wan dopi
3285,LUK,24,JNT,jiizas se tu dem se wa mek unu fraitn wa mek unu no biliiv
3286,LUK,24,JNT,luk pan mi an an fut dem a mi toch mi an si dopi no av skin an buon laik mi
3287,LUK,24,JNT,afta jiizas se dis im shuo dem im an an im fut dem
3288,LUK,24,JNT,dem glad so til dem kudn biliiv we dem a si so im aks dem se unu naav notn fi iit
3289,LUK,24,JNT,dem gi im piis a ruos fish
3290,LUK,24,JNT,an jiizas tek it an nyam it infronta dem
3291,LUK,24,JNT,jiizas tel dem se wen mi did de mongks unu mi tel unu bout aal a dem sitn ya mi tel unu se evriting we rait bout mi iina muoziz laa wa di prafit dem se an we iina di saamz tu did afi kom chuu
3292,LUK,24,JNT,den jiizas uopm op dem main an mek dem andastan we gad wod se
3293,LUK,24,JNT,jiizas tel dem se dis a wa rait dong krais ago sofa im ago ded an kom bak afta chrii die
3294,LUK,24,JNT,an iina fi mi niem unu fi priich an tel di piipl dem we a no juu fi ton tu gad an get paadn fi we dem du rang staat rait yaso iina jeruusilem
3295,LUK,24,JNT,unu mos tel piipl bout evriting we apm
3296,LUK,24,JNT,an luk mi a sen unu we mi faada pramis fi gi unu bot tan iina di siti til unu get powa fram evn
3297,LUK,24,JNT,jiizas liid dem go outa betani im lif op im an an bles dem
3298,LUK,24,JNT,siem taim jiizas a bles dem im get tek op iina evn an im lef dem
3299,LUK,24,JNT,afta di falara dem worship jiizas dem go baka jeruusilem api so til
3300,LUK,24,JNT,an dem eva de a gad ous a priez im
3301,JHN,1,JNT,wen taim did staat di wod did de bout an di wod did de de wid gad matarafak di wod a did gad
3302,JHN,1,JNT,di wod did de bout wid gad fram bifuo di worl kom bout
3303,JHN,1,JNT,gad kaaz di wan we a di wod fi mek evriting notn no de we im neehn mek
3304,JHN,1,JNT,im a di wan we mek evriting liv an a im kyari lait kom gi piipl so dem kyan si
3305,JHN,1,JNT,im shain an lait op di daak an di daak kudn tap di lait fram shain
3306,JHN,1,JNT,nou yu did av wan man we gad did sen kom im niem jan
3307,JHN,1,JNT,gad did sen jan fi tel piipl bout di wan we a di lait so dem kuda biliiv we jan se
3308,JHN,1,JNT,jan a neehn di lait im did onggl kom fi tel piipl bout di lait
3309,JHN,1,JNT,da lait de a di riil lait an im kom iina di worl an mek evribadi nuo im
3310,JHN,1,JNT,a im mek di worl an im kom liv iina it bot di piipl dem iina di worl neehn nuo a uu im
3311,JHN,1,JNT,im kom tu im uona konchri an im uona piipl dem ton dem bak pan im
3312,JHN,1,JNT,bot az fi aal a dem we welkom im dat fi se dem we chos iina im an im niem im gi dem di rait fi ton gad pikni
3313,JHN,1,JNT,bot dem no baan iina gad fambili laka ou naamal pikni baan wid mada an faada ar kaaz sumadi did fiil fi av seks ar kaaz wan ozban mek op im main se im waahn pikni nuo a gad imself mek dem baan
3314,JHN,1,JNT,nou di wan we a di wod ton man im kom kom liv mongks wi an wi si ou im big an powaful im a faada gad wan an onggl degedege bwai pikni faada gad sen im kom an a di faada mek im so big an powaful di bwai pikni shuo wi nof nof lov iivn duo wi no dizorv it an a bier chuu sitn im shuo wi bout gad
3315,JHN,1,JNT,jan kom an im tel piipl bout im im baal out an tel dem se da wan ya a im mi did a taak bout wen mi tel unu se di sumadi we de kom afta mi im wie wie biga an beta dan mi kaaz im did de bout fram lang bifuo mi baan
3316,JHN,1,JNT,sieka ou im lov wi so moch an tel wi bier chuu sitn bout gad wi get muo lov fram im pan tap a di lov we wi did a get aredi
3317,JHN,1,JNT,kaaz yu si gad gi muoziz di laa fi gi wi bot im yuuz jiizas fi mek wi nuo wa chuu an sieka jiizas im shuo wi lov we wi no dizorv
3318,JHN,1,JNT,nobadi neva eva si gad yet di onggl sumadi we eva si im a di wan degedege bwai pikni we a gad imself im wel kluos tu di faada an a im mek wi nuo wa di faada komiin laik
3319,JHN,1,JNT,wan taim di juu liida dem sen som priis an som a dem we elp tek kier a gad ous fram outa jeruusilem fi kwestiyan jan dem sen dem fi aks im se a uu yu wen jan a ansa dem kwestiyan im tek di chaans fi tel dem bout gad bwai pikni
3320,JHN,1,JNT,im no uol bak di chuut bot tel dem plien an chriet se mi a no di krais
3321,JHN,1,JNT,so dem aks im se den a uu yu den ilaija
3322,JHN,1,JNT,jan se nuo mi a no ilaija
3323,JHN,1,JNT,so yu a di prafit
3324,JHN,1,JNT,bot jan tel dem se nuo
3325,JHN,1,JNT,so a uu yu den dem aks jos tel wi so wi kyan get fi tel di piipl dem we sen wi fi kom fain out a uu yu se yu bi
3326,JHN,1,JNT,so jan yuuz sopm we prafit aizaiya se fi tel dem a uu im bi im se
3327,JHN,1,JNT,mi a di sumadi we a shout iina di dezot mek di chrak we im fi waak pan chriet
3328,JHN,1,JNT,nou di farisii dem did sen som a fi dem uona piipl fi kwestiyan jan tu
3329,JHN,1,JNT,ier wa dem se tu im so ef yu a no di krais an ef yu a no ilaija ar di prafit a wa mek yu a baptaiz piipl den
3330,JHN,1,JNT,so jan ansa dem se mi baptaiz unu iina waata bot sumadi de mongks unu we unu no nuo bout
3331,JHN,1,JNT,mi no iivn gud inof fi pul di chrap dem pan im slipaz im ago pik op afta mi lef an gaan
3332,JHN,1,JNT,nou aal a dem sitn ya apm wich paat jan did a baptaiz piipl di plies did niem betani an it did de pan di iis said a riva jaadn
3333,JHN,1,JNT,di neks die jan si jiizas a waak kom wich paat im de im si im an se unu luk si gad biebi shiip de a im a di wan we ago mash op an tek we sin fram outa di worl
3334,JHN,1,JNT,a im sed wan mi did a taak bout wen unu did ier mi se wan man a kom afta mi im wie biga an beta dan mi kaa im did de bout fram wie bifuo mi baan
3335,JHN,1,JNT,mi neehn nuo a uu da sumadi de wuda bi mi onggl kom ya a baptaiz piipl so dat dem we iina izrel kuda get fi si an nuo a uu im
3336,JHN,1,JNT,den jan staat taak an tel di piipl dem se mi si di spirit kom dong outa evn jos laka wan dov an it lan pan im
3337,JHN,1,JNT,az mi did se mi neehn nuo uu di sumadi wuda did bi bot yu si di wan we sen mi fi baptaiz piipl im did tel mi se di sumadi we yu baptaiz an we yu si di spirit kom dong an lan pan a im a di wan we gweehn baptaiz piipl iina di uoli spirit
3338,JHN,1,JNT,mi si dis ya apm wid mi uona tuu yai dem an mi a tel unu se da man ya a im a gad bwai pikni
3339,JHN,1,JNT,di neks die jan did de a di sed plies wid tuu a im falara dem
3340,JHN,1,JNT,nou jiizas did a waak paas an jan si im an shout out unu luk si gad biebi shiip de
3341,JHN,1,JNT,az jan se so im tuu falara dem staat fala baka jiizas
3342,JHN,1,JNT,wen jiizas ton roun an si dem im aks dem se a wa unu waahn
3343,JHN,1,JNT,so dem ansa im an se rabai we yu liv rabai iina fi dem langwij miin tiicha
3344,JHN,1,JNT,kom jiizas se unu kom an unu wi si wich paat mi stie a did bout fuo aklak iina di iivnin
3345,JHN,1,JNT,so dem go an si wich paat im did a liv an dem tan a im yaad fi di res a di die
3346,JHN,1,JNT,saiman piita did av wan breda niem anju nou anju a did wan a jan tuu falara dem we did fala jiizas afta dem ier wa jan did se bout im
3347,JHN,1,JNT,di fos ting anju du afta im miit jiizas a fain im breda saiman an tel im se wi fain di mesaiya iina fi dem langwij dat miin krais
3348,JHN,1,JNT,an im kyari saiman go wich paat jiizas did de
3349,JHN,1,JNT,wen jiizas si saiman im luk pan im an se yu a saiman jan bwai pikni fram nou aan yu niem siifas iina fi dem langwij dat de a di niem fi piita
3350,JHN,1,JNT,di neks die jiizas mek op im main fi lef go a gyalalii im fain wan man we niem filip an se tu im se fala baka mi
3351,JHN,1,JNT,filip did kom fram wan toun niem betsieda di sed plies anju an piita kom fram
3352,JHN,1,JNT,afta jiizas fain im filip fain nataniyel an tel im se wi fain di sumadi we muoziz rait bout iina di laa di sed wan di prafit dem rait bout tu im niem jiizas an im kom fram nazaret im a juozif bwai pikni
3353,JHN,1,JNT,bot nataniyel se tu filip se nazaret notn gud kyan kom outa dat de plies de
3354,JHN,1,JNT,so filip se tu im se kom kom si fi yuself
3355,JHN,1,JNT,wen taim jiizas si nataniyel a kom wich paat im de dis a wa im se bout im ku ya da man ya a wan izrelait fi chuu da man ya no tel no lai
3356,JHN,1,JNT,nataniyel se tu im se ou kom yu nuo mi
3357,JHN,1,JNT,jiizas ansa im an se mi si yu fram wen yu did anda di fig chrii bifuo filip kaal yu
3358,JHN,1,JNT,wen nataniyel ier jiizas se dat de im se rabai tiicha yu a gad bwai pikni fi chuu yu a di king we ruul uova izrel
3359,JHN,1,JNT,so jiizas se tu im se yu biliiv iina mi kaa mi tel yu se mi did si yu anda di fig chrii yu gweehn si biga sitn dan dat
3360,JHN,1,JNT,den im se mi a tel unu fi chuu chuu se unu gweehn si di skai uopm op an unu ago si gad ienjel dem a go op iina evn an a kom dong pan di ort tu di man we gad pik
3361,JHN,2,JNT,tuu die afta dat apm yu did av wan wedn a wan toun niem kiena kiena did de iina gyalalii jiizas mada did de a di wedn
3362,JHN,2,JNT,an jiizas an im falara dem did de de kaa dem did get invait tu
3363,JHN,2,JNT,di piipl dem a di wedn jringk aaf di wain an wen it don jiizas mada se tu im se dem naav no muor wain lef
3364,JHN,2,JNT,jiizas se tu ar se mama wa mek yu de tel mi dat fi mi taim no kom yet
3365,JHN,2,JNT,so im mada tel di sorvant dem we did de de se eniting im tel unu fi du dwiit
3366,JHN,2,JNT,nou siks waata jaar we mek outa stuon did de de di juu piipl dem kip waata iina dem fi wash an mek demself kliin kaaz a dat fi dem laa did se dem fi du wan a di jaar dem kuda uol bout twenti tu toti gyalan a waata
3367,JHN,2,JNT,jiizas se tu di sorvant dem se ful op di jaar dem wid waata so dem ful dem op tu di brim
3368,JHN,2,JNT,den im se tu dem se nou chuo out som a wa iina dem an kyari it go gi di fuud manija an dem du wa im tel dem fi du
3369,JHN,2,JNT,wen taim di manija ties di waata we jiizas ton iina wain im kaal fi di man we did a get marid nou di manija neehn nuo we di wain did kom fram bot di sorvant dem we chuo it out kom gi im did nuo duo
3370,JHN,2,JNT,di manija kaal di man an se tu im se wen ada piipl a get marid dem shier out di bes wain fos an afta di piipl dem jringk an jongk aaf a dat de taim de dem shier out di chiip wain bot yu nou yu shier out di bes wain laas
3371,JHN,2,JNT,nou jiizas wok uol iip a mirikl an da wan ya a did di fos wan outa aal a dem im did du it iina kiena we de a gyalalii da wie de im shuo ou im big an powaful an im falara dem biliiv iina im
3372,JHN,2,JNT,afta di wedn im im mada im breda dem an im falara dem go a kyaporniyom an dem tan de fi kopl die
3373,JHN,2,JNT,nou a did nieli taim fi di paasuova alidie so jiizas go op a jeruusilem
3374,JHN,2,JNT,wen im riich de im si piipl a sel kou an shiip an dov iina di yaad wich paat gad ous de an im si di piipl dem we chienj out moni tu a sidong a dem tiebl
3375,JHN,2,JNT,so im get som ruop an tek dem mek wan wip den im yuuz di wip an ron out di uol a di sela dem outa di yaad dem an dem kou an dem shiip an dem dov im lik uova di piipl dem we a chienj out moni kain dem an im ton uova aal a dem tiebl dem
3376,JHN,2,JNT,im se tu dem we did a sel di dov dem se tek we dem sitn ya outa ya no tek mi faada ous ton maakit
3377,JHN,2,JNT,sed taim dis ya apm im falara dem memba ou gad wod se
3378,JHN,2,JNT,di wie mi lov yu ous it de go kaaz mi fi ded
3379,JHN,2,JNT,so di juu liida dem aks im se wa kaina mirikl yu kyan wok fi wi wa kaina sain yu kyan gi fi shuo wi se yu av di rait fi du aal a dem sitn ya
3380,JHN,2,JNT,so jiizas se tu dem se tier dong an mash op da ous ya an mi wi bil it op bak iina chrii die
3381,JHN,2,JNT,dem ansa im bak an se a faatisiks ier it tek fi mek da ous ya an yu gweehn bil it op bak iina onggl chrii die
3382,JHN,2,JNT,bot a no gad ous jiizas did a taak bout a im badi im did a taak bout
3383,JHN,2,JNT,nou a afta jiizas ded an kom bak alaiv im falara dem memba se im did se dem sitn de an dem biliiv wa rait dong iina gad wod an wa jiizas did se
3384,JHN,2,JNT,nou wen jiizas did stil de a jeruusilem pan di paasuova alidie nof piipl put dem chos iina im kaa dem si di mirikl dem we im wok
3385,JHN,2,JNT,bot jiizas neva chos dem non at aal kaaz im did don nuo ou piipl tan
3386,JHN,2,JNT,nobadi neehn afi tel im bout ou piipl tan kaa im did nuo aredi we iina piipl aat
3387,JHN,3,JNT,yu did av wan farisii man niem nikodiimos wan a di juu liida dem
3388,JHN,3,JNT,im go luk fi jiizas wan nait an se tu im se tiicha wi nuo se a gad sen yu fi kom tiich kaa nobadi kyaahn wok di mirikl dem we yu wok ef a no gad a kaaz dem fi dwiit
3389,JHN,3,JNT,so jiizas se tu im se fi chuu chuu mi a tel yu se nobadi kyaahn tek paat iina gad kindom ef dem no baan agen
3390,JHN,3,JNT,so nikodiimos aks im se den a ou sumadi we oul fi baan agen sumadi kyan go bak iina im mada beli an baan wan neda taim
3391,JHN,3,JNT,jiizas ansa im an se fi chuu chuu mi a tel yu se nobadi kyaahn tek paat iina gad kindom ef dem no baan uova da taim ya iina waata an iina di spirit
3392,JHN,3,JNT,wen biebi baan a piipl a av piipl bot gad im mek piipl baan iina di spirit
3393,JHN,3,JNT,so no fraitn wen yu ier mi tel yu se yu afi baan wan neks taim
3394,JHN,3,JNT,briiz bluo go wich paat it waahn fi go yu onggl ier di soun we it mek bot yu kyaahn si a we it de kom fram an yu kyaahn si wich paat it de go nou a siem so it go wid evribadi we di spirit mek baan
3395,JHN,3,JNT,ou dat nikodiimos aks
3396,JHN,3,JNT,bot jiizas se tu im se a yu a tap tiicha iina izrel an yu no andastan dem sitn ya we mi a taak bout
3397,JHN,3,JNT,fi chuu chuu mi a tel yu wi taak bout di sitn dem we wi nuo bout an wi taak bout di sitn dem we wi si fi wiself bot unu piipl no tek wa wi se
3398,JHN,3,JNT,ef mi taak tu unu bout di sitn dem we tek plies pan di ort an unu no biliiv ou unu ago biliiv mi ef mi taak tu unu bout wa gwaan iina evn
3399,JHN,3,JNT,nobadi neva go a evn yet onggl di wan we kom dong fram out de an dat a di man we gad pik
3400,JHN,3,JNT,jos laka ou muoziz did lif op di siniek iina di dezot a sed wie so di man we gad pik mos get lif op
3401,JHN,3,JNT,so aal a dem we chos iina im kyan liv fi eva
3402,JHN,3,JNT,kaa yu si gad lov di worl so moch dat im gi op im wan degedege bwai pikni so enibadi we chos iina im naa go ded bot ago liv fi eva
3403,JHN,3,JNT,kaa yu si gad neehn sen im bwai pikni iina di worl fi rait aaf di piipl iina di worl nuo gad sen im fi siev dem
3404,JHN,3,JNT,enibadi we chos iina gad bwai pikni no get rait aaf bot di piipl dem we no chos iina im dem don rait aaf aredi kaa dem no chos iina gad wan degedege bwai pikni dem no chos iina im niem
3405,JHN,3,JNT,nou a dis ya mek piipl get rait aaf di wan we a di lait kom iina di worl bot di piipl dem we liv iina di worl lov daaknis insteda lait dem lov di daak kaa a bier wikidnis dem du
3406,JHN,3,JNT,kaa evribadi we du rang iet lait an dem no waahn fi waak out iina di lait kaa dem fried se di lait gweehn shuo op di bad sitn dem we dem a du
3407,JHN,3,JNT,bot di sumadi we a du wa gad se a di rait ting fi du waak out iina di lait so dat evribadi kyan si se a riili gad mek im du we im a du
3408,JHN,3,JNT,afta dat jiizas an im falara dem lef an go out iina di konchri paat a judiya im spen som taim de wid dem an im did a baptaiz piipl
3409,JHN,3,JNT,jan did a baptaiz piipl tu a wan plies no tuu faar fram sielem we dem kaal ienan im did a baptaiz de kaa nof waata did de de an piipl did a go de fi get baptaiz
3410,JHN,3,JNT,dis a bifuo dem did lak op jan iina prizn
3411,JHN,3,JNT,nou jan falara dem an wan neda juu get iina wan piis a aagiment bout wa dem rilijan se bout ou piipl fi wash an mek demself kliin
3412,JHN,3,JNT,dem go uova tu jan an se tu im se tiicha di man we did de de wid yu pan di ada said a riva jaadn di wan we yu did a taak bout luk siim de a baptaiz tu an evribadi a go tu im
3413,JHN,3,JNT,bot jan se tu dem se sumadi kyan onggl av wa gad gi dem
3414,JHN,3,JNT,unu nuo fi unuself an kyan tel enibadi se mi did se mi a no di krais gad onggl sen mi kom bifuo im
3415,JHN,3,JNT,yu si di braid a fi di braidgruum di braidgruum brejrin we saat out di sitn dem fiim wedn an we tan op an lisn out fiim im gladbag bos wen taim im ier di braidgruum vais rait ya nou a siem wie so mi fiil wel wel api bout wa a gwaan
3416,JHN,3,JNT,da man de we a baptaiz piipl im afi get biga an biga mi mi afi get sumaala an sumaala
3417,JHN,3,JNT,di sumadi we kom fram op a tap biga an beta dan evribadi di sumadi we kom fram ort bilang tu di ort an im taak bout wa gwaan pan di ort di sumadi we kom fram op a tap biga an beta dan evribadi
3418,JHN,3,JNT,im taak bout we im si an ier bot nobadi no biliiv wa im se
3419,JHN,3,JNT,di sumadi we tek iin an fala wa im se shuo klier klier se wa gad se a chuu sitn
3420,JHN,3,JNT,kaa di wan we gad sen kom se aal a wa gad tel im fi se kaa yu si gad giim evri singgl bit a im spirit
3421,JHN,3,JNT,di faada lov im bwai pikni an im gi im powa uova evriting
3422,JHN,3,JNT,di sumadi we chos iina im bwai pikni ago liv fi eva bot di wan we no waahn fi av notn fi du wid im naa go liv an gad eva ago ponish im
3423,JHN,4,JNT,nou di farisii dem did ier se jiizas did a get an baptaiz muo falara dan jan
3424,JHN,4,JNT,bot jiizas neehn a baptaiz a suol a im falara dem did a du it
3425,JHN,4,JNT,wen di laad fain out se di farisii dem ier bout wa did a gwaan im lef fram judiya an go baka gyalalii
3426,JHN,4,JNT,bot im did afi paas chuu samieriya fos
3427,JHN,4,JNT,nou wen im did a go chuu samieriya im en op iina wan toun we dem kaal saikaar saikaar neehn faar fram di lan we jiekob did gi im bwai juozif
3428,JHN,4,JNT,an jiekob did dig wan wel de wen jiizas riich di wel im did so taiyad im sit dong saida it dat did bout migl die
3429,JHN,4,JNT,nou wan samaritan uman kom fi jraa waata fram outa di wel so jiizas aks ar se beg yu fi som waata fi jringk
3430,JHN,4,JNT,da taim de im falara dem did gaan gaan bai fuud iina di toun
3431,JHN,4,JNT,so nou di samaritan uman se tu jiizas se yu a wan juu an mi a wan samaritan uman ou yu fi de aks mi fi gi yu waata fi jringk shi se so kaa di juu dem neehn miks an minggl wid samaritan piipl
3432,JHN,4,JNT,jiizas ansa ar an se ef yu did nuo bout di speshal sitn we gad gi ef yu did nuo a uu de aks yu fi waata yu wuda aks im fi waata an im wuda gi yu it an mek yu liv wan nyuu saat a laif
3433,JHN,4,JNT,so shi se tu im se bot sar yu no av no bokit fi tek jraa waata plos di wel diip so a wich paat yu gweehn get da kaina waata de we yu a taak bout
3434,JHN,4,JNT,yu biga dan wi faada jiekob we gi wi da wel ya an we aal jringk waata fram outa it im im bwai pikni dem an im animal dem
3435,JHN,4,JNT,so jiizas tel ar se evribadi we jringk waata fram outa da wel ya gweehn get torsti agen
3436,JHN,4,JNT,bot enibadi we jringk di waata we mi giim naa go torsti agen yu si di kaina waata we mi ago giim gweehn ton wan spring iina im wan we no tap ron an we kaaz im fi liv fi eva
3437,JHN,4,JNT,sar di uman se agen beg yu gi mi som a da waata de so dat mi kyaahn get torsti agen an so dat mi no afi kom baka da wel ya fi jraa no muo waata
3438,JHN,4,JNT,so jiizas tel ar se gwaan go kaal yu ozban an kom bak
3439,JHN,4,JNT,mi no av no ozban shi se tu im
3440,JHN,4,JNT,so jiizas se tu ar a chuu yu de taak wen yu se yu naav no ozban
3441,JHN,4,JNT,kaa a uol a faiv a dem yu av aredi an di man yu de wid nou a no fi yu ozban wa yu se a chuu
3442,JHN,4,JNT,sar shi se tu jiizas mi kyan si se yu a wan prafit
3443,JHN,4,JNT,wi faada faada dem worship gad pan da mountn ya bot unu unu juu piipl taak bout ou a jeruusilem piipl fi worship gad
3444,JHN,4,JNT,so jiizas se tu ar se liedi chos mi pan da wan ya di taim ago kom wen piipl naa go worship di faada pan da mountn ya ar iina jeruusilem
3445,JHN,4,JNT,unu samaritan piipl worship wa unu no nuo bout wi worship wa wi nuo bout kaa a di juu piipl dem gad ago yuuz fi siev di piipl dem iina di worl
3446,JHN,4,JNT,bot di die an taim de kom an it de ya nou wen di piipl dem we riili worship di faada gweehn worship im ou di spirit waahn dem fi worship an fram wie dong iina dem aat kaaz a dem de saat a piipl de di faada a luk fa fi worship im
3447,JHN,4,JNT,kaa yu si gad a spirit an dem we worship im mos worship im ou di spirit waahn dem fi worship an dem mos dwiit fram wie dong iina dem aat
3448,JHN,4,JNT,den di uman se tu im se mi nuo se di mesaiya di wan we dem kaal di krais a kom wen im kom im ago tel wi ou evriting go
3449,JHN,4,JNT,jiizas se tu ar se a mi im mi we de ya a taak tu yu
3450,JHN,4,JNT,siem taim nou jiizas falara dem kom bak an dem shak fi fain im a taak tu wan uman bot nobadi neva se tu ar a wa yu waahn an non a dem neva aks im se a wa mek yu a taak tu ar
3451,JHN,4,JNT,so di uman nou shi lef di waata pan we shi kyari fi put waata iina an shi ron go bak iina di toun wen shi riich de shi se tu di piipl dem
3452,JHN,4,JNT,unu kom kom kom luk pan wan man we tel mi bout aal a di sitn dem mi eva du unu tingk se im kuda a di krais
3453,JHN,4,JNT,den di piipl dem lef outa di toun an mek fi wich paat jiizas did de
3454,JHN,4,JNT,sed taim dat did a gwaan jiizas falara dem did a beg im fi nyam sitn dem se tu im se tiicha nyam sitn no
3455,JHN,4,JNT,bot jiizas tel dem se mi av fuud fi nyam we unu no nuo notn bout
3456,JHN,4,JNT,so dem staat se tu dem wan aneda nobadi neehn kyari notn kom giim fi nyam no chuu
3457,JHN,4,JNT,fi mi fuud jiizas se tu dem a fi du we di wan we sen mi kom ya waahn mi fi du an fi finish op di wok im gi mi
3458,JHN,4,JNT,no unu se plaant tide gyada fuo mont afta bot a de tel unu uopm op unu yai an luk pan di faam lan dem di fuud dem fit an redi fi riip op
3459,JHN,4,JNT,di sumadi we gyada op di fuud a get fiim pie an di fuud we im de gyada a piipl we gweehn liv fi eva so nou im we plaant an im we gyada di tuu a dem gweehn glad tugeda
3460,JHN,4,JNT,so a chuu sitn piipl a taak bout wen unu ier dem se wan sumadi plaant siid bot sumadi els gyada di fuud
3461,JHN,4,JNT,mi sen unu out fi gyada op wa unu no wok aad fi plaant ada piipl du di aad wok an unu onggl a go iin an a gyada op wa dem wok aad fi plaant
3462,JHN,4,JNT,nou nof a di samaritan piipl dem we did lef outa di toun did biliiv iina jiizas dem biliiv iina im sieka wa di uman did tel dem se shi se im tel mi bout evriting we mi eva du
3463,JHN,4,JNT,so wen dem fain jiizas dem beg an beg im fi no lef bot fi tan de wid dem so im tan de wid dem tuu muo die
3464,JHN,4,JNT,an uol iip muo a dem chos iina im sieka wa im se
3465,JHN,4,JNT,dem se tu di uman se a no jos chuu yu tel wi bout im mek wi biliiv iina im a kaa wi si an ier im fi wiself an sieka dat wi nuo se a riili da man ya ago siev di worl fi chuu
3466,JHN,4,JNT,afta di tuu die dem kom an gaan jiizas lef go a gyalalii
3467,JHN,4,JNT,nou a jiizas siem wan did se dat no prafit no get no rispek iina im uona konchri
3468,JHN,4,JNT,so nou wen im riich gyalalii di piipl dem we liv de did tek im iin kaa dem did go a jeruusilem fi di paasuova alidie an dem did si aal a wa im did du de
3469,JHN,4,JNT,iina gyalalii im go a di plies we dem kaal kiena di sed plies wich paat im did tek waata an ton it iina wain nou yu did av wan man fram kyaporniyom we du big wok fi di king we did av wan bwai pikni we did sik bad
3470,JHN,4,JNT,wen im ier se jiizas kom bak fram judiya an dat im did de a gyalalii im go luk fi im an beg im fi kom wid im a kyaporniyom fi mek im bwai pikni we did bout fi ded beta
3471,JHN,4,JNT,bot jiizas se tu im se ef unu piipl no si som sain an aal saat a powaful mirikl unu wuda neva biliiv iina mi
3472,JHN,4,JNT,bot di man se tu im se sar beg yu kom wid mi go dong a kyaporniyom bifuo mi bwai ded
3473,JHN,4,JNT,den jiizas se tu im yu kyan gwaan yu bwai pikni ago liv
3474,JHN,4,JNT,den di man biliiv we jiizas tel im se an set out fi go baka im yaad
3475,JHN,4,JNT,pan im wie bak im sorvant dem kom miit im an tel im se im bwai pikni did ago liv
3476,JHN,4,JNT,so im aks dem wa taim im bwai did staat get beta dem se di fiiva brok yeside bout iina di wan aklak belz
3477,JHN,4,JNT,wen dem se dat an di man chek it out it kom tu im se a did di siem taim jiizas did tel im se yu bwai pikni ago liv so di man an aal a di piipl dem we liv iina im ous staat fi biliiv iina jiizas
3478,JHN,4,JNT,da mirikl ya a did di sekan wan jiizas wok afta im lef judiya an go baka gyalalii
3479,JHN,5,JNT,som taim afta dat jiizas go baka jeruusilem fi wan neda juu alidie
3480,JHN,5,JNT,nou iina jeruusilem yu did av wan puul saida di giet we di shiip dem we go iina di siti waak chuu dem kaal di puul betzata iina di iibruu langwij an it did av faiv kova uova waak wie bil neks tu it
3481,JHN,5,JNT,uol iip a sik piipl did a lai dong iina di waak wie dem blain piipl piipl we kudn waak an piipl we kudn muuv at aal
3482,JHN,5,JNT,nou yu did av wan sik man we did de de fi toti iet ier
3483,JHN,5,JNT,wen jiizas si im a lai dong de an si se im did de de sik fi ou lang im aks im se yu waahn get beta
3484,JHN,5,JNT,sar di man se tu im mi no av a suol fi elp put mi iina di puul wen taim di waata staat fi muuv op an dong evritaim mi chrai go iin de sumadi fos mi
3485,JHN,5,JNT,jiizas se tu im se git op tek op yu mat an waak
3486,JHN,5,JNT,siem taim jiizas se so di man get beta an tek op im mat an staat waak nou dis ya apm pan di sabat
3487,JHN,5,JNT,so di juu liida dem se tu di man we jiizas mek get beta tide a di sabat yu nuo an di laa no lou yu fi kyari yu mat pan da die ya
3488,JHN,5,JNT,bot di man se tu dem se di man we mek mi get beta tel mi se tek op yu mat an waak
3489,JHN,5,JNT,so dem aks im se a wich man tel yu fi tek op mat an waak
3490,JHN,5,JNT,bot di man neehn nuo a uu did mek im get beta kaaz jiizas did slip we iina di kroud a piipl we did de a di plies
3491,JHN,5,JNT,afta di liida dem kwestiyan di man jiizas fain im iina gad ous an se tu im siit de yu beta nou tap sin ar sitn wosa maita go apm tu yu
3492,JHN,5,JNT,wel di man lef go we go tel di juu liida dem se a jiizas did mek im get beta
3493,JHN,5,JNT,an di juu liida dem did staat fi mek laif aad fi jiizas kaaz im did a du dem sitn ya pan di sabat
3494,JHN,5,JNT,bot jiizas se tu dem se fi mi faada eva a wok an mi a wok tu
3495,JHN,5,JNT,chuu im go se so dem chrai aada fi kil im kaaz a neehn se im did onggl a brok di sabat bot pan tap a dat im did a se gad a im faada an da wie de im did a put im an gad pan di siem levl
3496,JHN,5,JNT,so jiizas tel dem se mi de tel unu di chuut di bwai pikni kyaahn du a ting pan im uon im onggl du wa im siim faada a du wateva di faada du di bwai pikni dwiit tu
3497,JHN,5,JNT,kaa di faada lov di bwai pikni an di faada shuo im evriting we im du im ago shuo im iivn biga sitn dan dem ya tingz we gweehn shak unu
3498,JHN,5,JNT,kaa siem wie laka ou di faada mek ded piipl kom bak alaiv a siem wie so di bwai pikni gi laif tu enibadi im waahn giit tu
3499,JHN,5,JNT,plos di faada no rait aaf nobadi nuo im gi uova aal a dat de tu im bwai pikni
3500,JHN,5,JNT,so dat evribadi kyan rispek di bwai pikni iina di sed wie dem rispek di faada enibadi we no rispek di bwai pikni no rispek di faada we sen im
3501,JHN,5,JNT,mi de tel unu fi chuu chuu enibadi we ier we mi se an chos iina di wan we sen mi ago liv fi eva dem naa go get sen fi ded nuo dem get muuv uova fram we paat dem wuda ded an gaan uova tu we paat dem gweehn liv
3502,JHN,5,JNT,mi a tel unu fi chuu chuu di die an taim a kom matarafak it de ya aredi wen ded piipl gweehn ier gad bwai pikni vais an di wan dem we ier an du wa im se gweehn liv fi eva
3503,JHN,5,JNT,kaa di faada av di powa fi mek piipl liv an im gi di bwai pikni di powa so dat im kyan mek piipl liv tu
3504,JHN,5,JNT,an pan tap a dat di faada gi di bwai pikni di powa fi joj piipl kaaz a im a di man we gad pik
3505,JHN,5,JNT,no bada get fraitn bout wa mi de se kaa di taim ago kom wen evribadi we ded an iina dem griev gweehn ier gad bwai pikni vais
3506,JHN,5,JNT,an kom bak alaiv dem we du gud ago kom bak fi liv fi eva an dem we du wikidnis ago get sen fi ded
3507,JHN,5,JNT,mi kyaahn du a ting pan mi uon mi onggl joj piipl di wie mi faada tel mi fi dwiit an mi dwiit rait kaa mi naa dwiit fi mek miself api nuo mi dwiit fi mek di wan we sen mi kom ya api
3508,JHN,5,JNT,ef a onggl mi wan a tel piipl bout miself den wa mi se no wot notn
3509,JHN,5,JNT,bot yu av sumadi els we a se tingz bout mi an mi nuo se aal a wa im a taak se wot sopm wa im se a chuu
3510,JHN,5,JNT,unu sen go aks jan bout mi an im taak chuut
3511,JHN,5,JNT,a no se mi waahn piipl fi taak bout mi mi onggl a tel unu bout dis so gad kyan siev unu
3512,JHN,5,JNT,jan did komiin laka wan lamp we a bon an gi out lait an unu did glad fi di lait fi likl bit
3513,JHN,5,JNT,bot sitn els de de we shuo uu mi bi an it wot muo dan we jan se bout mi a di sopm dem we mi faada gi mi fi du di siem wan dem we mi a du nou a dem shuo se a di faada sen mi kom
3514,JHN,5,JNT,an di faada se tingz bout mi tu unu neva ier im vais yet an unu neva siim fi nuo ou im luk non at aal
3515,JHN,5,JNT,an unu no tek iin wa im se bout mi iina unu aat kaaz unu no chos iina di wan we im sen kom
3516,JHN,5,JNT,unu stodi an stodi gad wod aad kaa unu tingk se a dat ago mek unu nuo ou unu kyan liv fi eva bot di sed wod we unu a stodi taak bout mi
3517,JHN,5,JNT,an unu stil naa kom tu mi so unu kyan get fi av riil laif
3518,JHN,5,JNT,mi naa luk fi get big op fram piipl
3519,JHN,5,JNT,bot mi nuo unu an ou unu tan unu naav no lov fi gad iina unu aat
3520,JHN,5,JNT,mi kom kaa mi faada sen mi kom an unu ton unu bak pan mi bot ef sumadi els we nobadi no sen eva kom tu unu unu tek dem iin
3521,JHN,5,JNT,ou unu fi biliiv iina mi wen unu lov fi get big op fram unu wan aneda ou unu fi biliiv iina mi wen unu naa chrai fi mek di wan an onggl gad big unu op
3522,JHN,5,JNT,bot no tingk se mi gweehn paint fingga pan unu an se unu gilti wen taim unu tan op infronta mi faada nuo a muoziz gweehn dwiit di siem wan we unu tingk se wuda elp unu
3523,JHN,5,JNT,ef unu did biliiv iina muoziz unu wuda biliiv iina mi kaaz a mi im did rait bout
3524,JHN,5,JNT,bot sins unu no biliiv wa im rait se den a ou unu gweehn biliiv wa mi de tel unu
3525,JHN,6,JNT,afta dis jiizas lef go uova tu di ada saida gyalalii sii wid im falara dem dem kaal it taibiiriyos sii tu
3526,JHN,6,JNT,wan big kroud a piipl fala baka im kaa dem si di powaful mirikl dem im did a wok an mek sik piipl get beta
3527,JHN,6,JNT,so jiizas go op pan wan ilsaid an sidong op de wid im falara dem
3528,JHN,6,JNT,nou a did nieli taim fi di juu dem paasuova alidie
3529,JHN,6,JNT,wen jiizas luk roun an si di big kroud a piipl we did a kom tu im im se tu filip wich paat wi kyan bai fuud fi gi dem piipl ya
3530,JHN,6,JNT,jiizas did nuo we im did ago du aredi bot im se dat tu filip kaa im did waahn fi fain out wa im wuda se
3531,JHN,6,JNT,filip ansa im an se no iivn iet mont wot a pie wuda inof fi bai fuud fi mek non a dem piipl ya get iivn wan likl tups a fuud
3532,JHN,6,JNT,den wan a im ada falara dem anju saiman piita breda se tu im se
3533,JHN,6,JNT,si wan lili bwai ya wid faiv likl wiit bred an tuu likl fish bot a ou dem ago sorv fi so moch piipl
3534,JHN,6,JNT,jiizas se mek di piipl dem sidong nou nof graas did de bout di plies di piipl dem sidong an di nomba a di man dem ad op tu bout faiv touzn
3535,JHN,6,JNT,so jiizas tek di fuud gi gad tangks fi it an shier gi aal a di piipl dem dem get az moch az dem waahn afta dat im tek di fish dem an du di siem ting
3536,JHN,6,JNT,afta evribadi beli ful op jiizas se tu im falara dem se tek op aal a wa lef uova so dat notn no wies
3537,JHN,6,JNT,so dem tek op di lefuova fuud an ful op twelv baaskit wid wa dem fain
3538,JHN,6,JNT,wen di piipl dem si di powaful sitn we jiizas du dem staat se tu dem wan aneda a di prafit we did fi kom iina di worl dis fi chuu
3539,JHN,6,JNT,nou chuu jiizas did nuo se dem did waahn fi fuos im fi ton dem king im lef deso an go bak op iina di il
3540,JHN,6,JNT,wen iivnin kom jiizas speshal falara dem go dong a di liek
3541,JHN,6,JNT,an dem go iina wan buot fi go a kyaporniyom bai da taim de it did daak an jiizas neehn de wich paat dem did de yet
3542,JHN,6,JNT,wen dem did a kraas di liek wan chrang chrang piis a briiz staat bluo an di waata staat get wel rof
3543,JHN,6,JNT,afta dem ruo an ruo fi bout chrii ar fuo mail dem si jiizas a waak pan di waata a kom a di buot an dem kech dem fried
3544,JHN,6,JNT,bot im se tu dem a mi man no bada fried
3545,JHN,6,JNT,dem did glad fi tek im iina di buot an siem taim di buot riich di plies we paat dem did mek fi go
3546,JHN,6,JNT,di neda die di kroud a piipl we did uova di ada said a di liek si se a did onggl wan buot uova de an dat jiizas neehn go iina it wid im falara dem bot dem did go we lef im
3547,JHN,6,JNT,den nou som buot komiin fram taibiiriyos an sekl saida wich paat di piipl dem nyam di fuud afta di laad did gi tangks fi it
3548,JHN,6,JNT,so wen di piipl dem si se jiizas an im falara dem neehn de de dem go iina di buot dem an go a kyaporniyom fi luk fi jiizas
3549,JHN,6,JNT,wen dem fain im pan di ada said a di liek dem se tu im se tiicha a wen yu riich uova yaso
3550,JHN,6,JNT,so jiizas ansa dem an se mi ago tel unu sitn we chuu chuu unu naa luk fi mi chuu unu si di big an powaful mirikl dem we unu si mi du nuo unu de luk fi mi kaa unu get fuud fi nyam unu beli ful
3551,JHN,6,JNT,no wok fi fuud we kyan pwail an we naa go laas no taim wok fi di kaina fuud we ago mek unu liv fi eva a dat de fuud di man we gad pik gweehn gi unu faada gad put im speshal maak pan im fi shuo se im av di rait fi du we im du
3552,JHN,6,JNT,so dem aks im se wa wi mos du so wi kyan du wa gad waahn wi fi du
3553,JHN,6,JNT,jiizas ansa dem an se a dis gad waahn unu fi du im waahn unu fi chos iina di wan we im sen kom
3554,JHN,6,JNT,so dem aks im se wa kaina powaful mirikl yu gweehn du fi wi so wi kyan siit an biliiv iina yu wa yu ago du
3555,JHN,6,JNT,wi faada faada dem did nyam mana iina di dezot it rait dong iina gad wod se
3556,JHN,6,JNT,im gi dem fuud fram outa evn fi nyam
3557,JHN,6,JNT,so jiizas se tu dem se mi a tel unu fi chuu chuu a no bred we kom fram outa evn muoziz gi unu mi faada a di wan we de gi unu di riil fuud fram outa evn
3558,JHN,6,JNT,kaa di sumadi we kom dong fram outa evn an we gi laif tu di piipl dem we de iina di worl a im a di fuud we gad gi
3559,JHN,6,JNT,so sar dem se tu im gi wi da fuud de an no tap gi wi it
3560,JHN,6,JNT,den jiizas se tu dem se a mi a di bred we gi laif di sumadi we kom tu mi naa go onggri agen di sumadi we chos iina mi naa go torsti agen
3561,JHN,6,JNT,bot laik mi tel unu aredi unu si mi an stil unu no chos iina mi
3562,JHN,6,JNT,evribadi we di faada gi mi ago kom tu mi an mi naa go ron dem
3563,JHN,6,JNT,kaa mi kom dong fram outa evn fi du wa gad waahn mi fi du no fi du mi uona ting
3564,JHN,6,JNT,an a dis di wan we sen mi waahn im waahn mi fi no mek non a di piipl dem we im gi mi laas im waahn mi fi mek dem kom bak alaiv pan di laas die
3565,JHN,6,JNT,kaa mi faada waahn evribadi we si di bwai pikni fi uu im riili bi an we chos iina im fi liv fi eva an a mi ago mek dem kom bak alaiv pan di laas die
3566,JHN,6,JNT,di juu piipl dem nou staat grombl chuu im se mi a di fuud we kom fram outa evn
3567,JHN,6,JNT,dem se tu dem wan aneda se a no jiizas juozif bwai pikni dis ya a no fiim mada an faada wi nuo so ou den im a taak bout se mi kom dong fram outa evn
3568,JHN,6,JNT,unu tap grombl grombl mongks unu wan aneda jiizas ansa dem
3569,JHN,6,JNT,sumadi kyan onggl kom tu mi ef a di faada jraa dem kom an mi a mek dem kom bak alaiv pan di laas die
3570,JHN,6,JNT,wan a di prafit dem rait iina gad wod se
3571,JHN,6,JNT,gad ago tiich aal a dem
3572,JHN,6,JNT,evribadi we lisn tu di faada an tek iin wa im se kom tu mi
3573,JHN,6,JNT,a no se nobadi eva si di faada yet nuo di onggl sumadi we eva siim a di wan we gad sen kom a onggl im wan eva si di faada
3574,JHN,6,JNT,mi a tel unu fi chuu chuu enibadi we chos iina mi gweehn liv fi eva
3575,JHN,6,JNT,mi a di fuud we kaaz piipl fi liv
3576,JHN,6,JNT,unu faada faada nyam mana iina di dezot an dem stil ded
3577,JHN,6,JNT,bot si di fuud ya we kom fram outa evn enibadi we nyam it naa go ded
3578,JHN,6,JNT,mi a di fuud we gi laif an we kom dong fram outa evn ef enibadi nyam dis ya fuud ya dem ago liv fi eva mi uona badi a di fuud we mi gweehn gi so di piipl dem iina di worl kyan liv
3579,JHN,6,JNT,den di juu dem staat kos an galang mongks dem wan aneda sieka wa im se ier dem a ou da man ya kyan a gi wi im badi fi nyam
3580,JHN,6,JNT,so jiizas se tu dem se mi a tel unu fi chuu chuu ef unu no nyam di man we gad pik badi an ef unu no jringk fiim blod unu naa go liv fi eva
3581,JHN,6,JNT,enibadi we nyam fi mi badi an we jringk fi mi blod ago liv fi eva an mi ago mek dem kom bak alaiv pan di laas die
3582,JHN,6,JNT,kaa fi mi badi a di riil fuud an fi mi blod a di riil jringks
3583,JHN,6,JNT,enibadi we nyam mi badi an we jringk mi blod kluos tu mi an mi kluos tu dem
3584,JHN,6,JNT,jos laik ou di faada we gi laif sen mi an mek mi liv a siem so mi ago mek di sumadi we nyam mi liv
3585,JHN,6,JNT,a dis a di fuud we kom dong fram outa evn it no komiin laka di fuud we unu faada faada dem did nyam an stil ded di sumadi we nyam da fuud ya ago liv fi eva
3586,JHN,6,JNT,nou jiizas se dem sitn ya wen im did a tiich a di juu dem miitn ous iina kyaporniyom
3587,JHN,6,JNT,afta nof a jiizas falara dem ier aal a we im did av fi se dem se it no iizi fi tek iin wa im a tiich se a wan aad sitn im a tiich uu kyan andastan wa im a se
3588,JHN,6,JNT,bot chuu jiizas did nuo se im falara dem did a se dem sitn de im se tu dem se wa apm wa mi se a bada unu
3589,JHN,6,JNT,den a wa gweehn apm ef unu si di man we gad pik go bak we im did de bifuo
3590,JHN,6,JNT,di spirit a wa gi piipl riil laif piipl no wot notn dem kyaahn dwiit a di spirit mek mi se wa mi de se tu unu an we di spirit se kaaz piipl fi av laif
3591,JHN,6,JNT,bot som a unu no biliiv jiizas se dem sitn ya kaa fram di staat im did nuo di wan dem we neehn chos iina im plos di wan we did ago ton im uova tu im enimi dem
3592,JHN,6,JNT,so pan tap a dat im se a dat mek mi tel unu se nobadi kyaahn kom tu mi ef mi faada no giim di chaans
3593,JHN,6,JNT,fram da taim de nof a im falara dem ton bak an tap fala im
3594,JHN,6,JNT,so im se tu im twelv falara dem se
3595,JHN,6,JNT,unu no waahn lef tu
3596,JHN,6,JNT,saiman piita ansa im an se laad a uu els wi mos go tu a yu av di mesij we kaaz piipl fi liv fi eva
3597,JHN,6,JNT,wi biliiv an nuo se yu a di uoli wan we gad sen kom
3598,JHN,6,JNT,den jiizas ansa bak an se no twelv a unu mi pik an stil wan a unu a di devl uona self
3599,JHN,6,JNT,nou im did a taak bout juudas saiman iskyariyat bwai pikni uu im nuo se did ago ton im uova tu im enimi dem
3600,JHN,7,JNT,afta dat jiizas go aal bout iina gyalalii im tan we fram judiya kaa di juu liida dem did a luk wan wie fi kil im
3601,JHN,7,JNT,nou a did nieli taim fi di juu piipl dem ot alidie
3602,JHN,7,JNT,jiizas breda dem se tu im muuv out fram yaso no an go a judiya so yu falara dem kyan si di big an powaful sitn dem we yu kyan du
3603,JHN,7,JNT,kaa sumadi we waahn piipl fi nuo bout dem no du we dem a du anda di kwaiyat so sins yu a du dem sitn ya shuo aaf yuself tu di worl mek evribadi si yu an nuo we yu a du
3604,JHN,7,JNT,kaa no iivn im uona breda dem did biliiv iina im
3605,JHN,7,JNT,bot jiizas se tu dem se fi unu enitaim a di rait taim bot fi mi taim no kom yet
3606,JHN,7,JNT,di piipl dem iina di worl kyaahn iet unu bot dem iet mi kaa mi tel dem se wa dem du wikid an bad
3607,JHN,7,JNT,unu gwaan op de go tek paat iina di ot alidie mi naa go kaa di rait taim fi mi go no kom yet
3608,JHN,7,JNT,so afta im tel dem dat im tan wich paat im did de iina gyalalii
3609,JHN,7,JNT,afta im breda dem lef fi go tek paat iina di ot alidie a judiya jiizas go op de tu bot im go anda di kwaiyat so nobadi kuda si im
3610,JHN,7,JNT,nou di juu liida dem we did de de did a luk out fi im an did a aks a wich paat im de
3611,JHN,7,JNT,wan uol iip a piipl did a wispa wispa wa dem tingk bout jiizas mongks demself som did a se im a wan gud man an yu did av som we se nuo sa a fuul im a fuul op di piipl dem
3612,JHN,7,JNT,bot iina aal we did a gwaan evribadi kiba dem mout no iivn a suol wuda se notn fi mek tu moch piipl ier wa dem tingk kaa dem did fried a wa di juu liida dem wuda du dem
3613,JHN,7,JNT,a no til aaf wie chuu di ot alidie dat jiizas go op we paat gad ous de an staat tiich
3614,JHN,7,JNT,di juu liida dem shak wen dem si ou im tiich so dem aks a ou da man ya nuo so moch an im neehn go a skuul
3615,JHN,7,JNT,so jiizas ansa dem an se a no mi mek op we mi tiich a di wan we sen mi kom gi mi it fi tiich
3616,JHN,7,JNT,ef sumadi mek op dem main fi du wa gad waahn dem fi du dem ago fain out ef a riili gad gi mi wa fi tiich ar ef a mi jos a taak fi miself
3617,JHN,7,JNT,sumadi we taak fi imself a luk big op fram piipl bot sumadi we wok so dat di wan we sen im get big op a gud sumadi an wa im taak a chuu sitn dem no lai
3618,JHN,7,JNT,no chuu se a muoziz gi unu di laa bot non a unu no kip it so wa mek unu a chrai fi kil mi
3619,JHN,7,JNT,di kroud a piipl dem den se tu im se yu av diiman iina yu a uu a chrai kil yu
3620,JHN,7,JNT,so jiizas se tu dem se mi du onggl wan mirikl an di uol a unu shak
3621,JHN,7,JNT,bot unu sorkomsaiz unu bwai pikni dem pan di sabat kaa muoziz se unu fi dwiit duo a no muoziz staat it op a unu faada faada dem
3622,JHN,7,JNT,so ef wan pikni kyan get sorkomsaiz pan di sabat fi mek shuor se muoziz laa no get brok wa mek unu beks wid mi kaa mi mek sumadi get beta pan di sabat
3623,JHN,7,JNT,tap joj sitn sieka ou it luk pan di outsaid an staat joj dem fi ou dem riili tan
3624,JHN,7,JNT,nou da taim de som a di piipl we liv a jeruusilem staat aks a no di man dis we dem a chrai fi kil
3625,JHN,7,JNT,bot ku ya siim ya a taak so evribadi kyan ier im an evribadi a kiba dem mout dem naa se notn tu im yu tingk se di ruula dem riili biliiv se im a di krais fi chuu
3626,JHN,7,JNT,bot wi nuo wich paat im kom fram wen di krais kom nobadi naa go nuo wich paat im kom fram
3627,JHN,7,JNT,da taim de jiizas did stil a tiich iina di yaad we gad ous de im ier we di piipl dem did a se so im baal out loud loud pan tap a im vais an se unu nuo mi an unu nuo we paat mi kom fram mi no sen miself kom ya bot unu kyan chos di wan we sen mi kom unu no nuo im
3628,JHN,7,JNT,bot mi nuo im kaa mi kom fram im an a im sen mi kom ya
3629,JHN,7,JNT,wen dem ier dis ya dem chrai fi grab im bot nobadi no toch im kaaz a neehn fi im taim fi dem kil im yet
3630,JHN,7,JNT,stil nof piipl iina di kroud biliiv iina im ier wa dem se wen di krais kom yu tingk im ago wok nof muo mirikl dan wa da man ya a du
3631,JHN,7,JNT,di farisii dem ier di kroud a piipl a wispa dem sitn ya bout jiizas so di ed priis dem an di farisii dem sen dem we gyaad gad ous fi lak im op
3632,JHN,7,JNT,so jiizas se a onggl likl bit muo taim mi gweehn de ya wid unu an afta dat mi ago bak tu di wan we sen mi kom ya
3633,JHN,7,JNT,unu gweehn luk fi mi bot unu naa go fain mi an unu kyaahn go kom wich paat mi ago de
3634,JHN,7,JNT,di juu liida dem den se tu dem wan aneda se a we da man ya plan fi go so dat wi naa go kyan fain im a go im ago go tu di juu piipl dem we skyata skyata mongks di griik piipl dem so dat im kyan tiich di griik piipl dem
3635,JHN,7,JNT,a wa im miin wen im se unu gweehn luk fi mi bot unu naa go kyan fain mi an unu kyaahn go kom wich paat mi ago de
3636,JHN,7,JNT,pan di laas an bigis die a di ot alidie jiizas get op an baal out pan tap a im vais ef nobadi torsti mek dem kom tu mi fi sitn fi jringk
3637,JHN,7,JNT,wa gad wod se gweehn apm tu di piipl we biliiv iina mi it se
3638,JHN,7,JNT,som riva wid waata we gi laif ago ron outa dem
3639,JHN,7,JNT,
3640,JHN,7,JNT,nou wen im se dat de im did a taak bout di spirit we di piipl dem we chos iina im wuda get lietaraan kaa op tu da taim de nobadi neva get di spirit kaa jiizas neehn get big op yet
3641,JHN,7,JNT,wen som a di piipl dem iina di kroud ier we jiizas se dem se fi riil da man ya a di prafit
3642,JHN,7,JNT,som ada wan se a di krais dis ya
3643,JHN,7,JNT,bot yu did stil av som we did a aks nuo sa kaa di krais no kom fram gyalalii no chuu
3644,JHN,7,JNT,gad wod no se dat di krais gweehn kom fram dievid fambili an fram outa betliyem di toun we dievid did liv
3645,JHN,7,JNT,so di piipl dem did plit op uova wa dem tingk bout jiizas
3646,JHN,7,JNT,som a dem did waahn fi uol im fi lak im op bot nobadi neehn put dem an pan im
3647,JHN,7,JNT,wen dem we gyaad gad ous go bak tu di ed priis dem an di farisii dem di ed priis dem an di farisii dem aks dem se wa mek unu no kyari im kom
3648,JHN,7,JNT,di gyaad dem se nobadi neva eva taak laik ou da man ya taak
3649,JHN,7,JNT,so di farisii dem se yu miin se a chrik im chrik unu tu
3650,JHN,7,JNT,non a di juu ruula ar farisii dem biliiv iina im iihn
3651,JHN,7,JNT,nuo bot da fufuul kroud a piipl ya we no nuo notn bout di laa bad blesn de pan dem
3652,JHN,7,JNT,den nikodiimos di wan we did go a jiizas bifuo da taim ya an we did iina dem gruup aks dem se
3653,JHN,7,JNT,wi laa lou wi fi joj nobadi an se dat dem gilti bifuo wi ier fram dem fos fi fain out wa dem a du
3654,JHN,7,JNT,bot dem se tu im se yu no kom fram gyalalii tu go chuu gad wod an si fi yuself no prafit neva eva kom outa gyalalii yet
3655,JHN,7,JNT,afta dat aal a dem go a dem yaad
3656,JHN,8,JNT,bot jiizas neehn go a fi im yaad im go op a mount aliv
3657,JHN,8,JNT,orli di neda maanin im go baka di yaad we gad ous de wen im riich de uol iip a piipl bongl roun im an im sidong an staat tiich dem
3658,JHN,8,JNT,nou di laa tiicha dem an di farisii dem kyari iin wan uman we dem kech a sliip wid wan man we a no ar ozban an dem mek ar tan op infronta di kroud a piipl
3659,JHN,8,JNT,ier dem tu jiizas tiicha da uman ya get kech a sliip wid man we a no ar ozban
3660,JHN,8,JNT,iina di laa muoziz tel wi se wi fi stuon uman laka dis ya so we yu se nou
3661,JHN,8,JNT,dem aks im dat de kaa dem did waahn fi chrik im so dat dem kuda av sitn fi lak im op fa
3662,JHN,8,JNT,jiizas ben dong an staat rait iina di grong wid im fingga
3663,JHN,8,JNT,bot wen dem kip aan a push an a push im fi ansa dem im tan op chriet an se tu dem se eni wan a unu we neva sin yet fling di fos stuon aafa ar
3664,JHN,8,JNT,den im ben dong wan neks taim an staat rait iina di grong
3665,JHN,8,JNT,wen dem ier we jiizas se dem lef go we wan afta di ada di uolis wan dem go we fos an dem gwaan lef til a jiizas wan did tan op de wid di uman
3666,JHN,8,JNT,jiizas get op an se tu ar se liedi we dem de nobadi neva se yu fi ded sieka wa yu du
3667,JHN,8,JNT,no iivn a suol sar shi se
3668,JHN,8,JNT,den mi naa go se yu fi ded sieka we yu du niida jiizas se tu ar gwaan nou an no sin no muor
3669,JHN,8,JNT,jiizas staat taak tu di piipl dem agen an se mi a di wan we lait op di worl enibadi we fala mi naa go waak iina di daak bot dem ago av di lait we gi piipl laif
3670,JHN,8,JNT,di farisii dem se tu im se si yu a taak bout yuself an nobadi no de bout fi bak wa yu a se so we yu a se kyan neva chuu
3671,JHN,8,JNT,so jiizas se tu dem se aal ef mi did a taak bout miself we mi a se chuu kaa mi nuo we mi kom fram an mi nuo we paat mi a go bot unu no nuo we mi kom fram an unu no nuo we paat mi a go
3672,JHN,8,JNT,unu joj bies pan we unu kyan si mi no dwiit di wie unu dwiit
3673,JHN,8,JNT,bot ef mi did fi joj nobadi ou mi joj dem wuda rait kaaz a no mi wan a dwiit mi dwiit wid mi faada di wan we sen mi kom ya
3674,JHN,8,JNT,it rait dong iina fuunu uona laa se dat ef tuu sumadi se di siem ting bout sitn den we dem se a chuu
3675,JHN,8,JNT,mi a di wan we taak bout miself an mi faada we sen mi taak bout mi tu
3676,JHN,8,JNT,so den we paat yu faada de di farisii dem aks im
3677,JHN,8,JNT,unu no nuo mi ar mi faada jiizas se tu dem ef unu did nuo mi unu wuda nuo mi faada tu
3678,JHN,8,JNT,jiizas se dem sitn ya wen im did a tiich iina di yaad we gad ous de nier wich paat piipl jrap dem aafrin an nobadi neehn uol im fi lak im op kaa im taim neehn kom yet
3679,JHN,8,JNT,den jiizas se tu dem agen se mi a go we an unu gweehn luk fi mi bot unu gweehn ded iina unu sin unu kyaahn kom we paat mi a go
3680,JHN,8,JNT,wa im se mek di juu liida dem staat aks a kil im gweehn kil imself mek im a se we paat mi a go unu kyaahn kom
3681,JHN,8,JNT,bot jiizas gwaan taak an im se tu dem se unu kom fram dong a batam ya mi kom fram evn op a tap unu kom fram da worl ya mi no kom fram ya
3682,JHN,8,JNT,a dat mek mi se tu unu se unu gweehn ded iina unu sin dem kaa ef unu no biliiv uu mi se mi bi unu ago ded iina unu sin dem
3683,JHN,8,JNT,so dem aks a uu yu
3684,JHN,8,JNT,di siem sumadi mi a tel unu fram di staat jiizas se tu dem
3685,JHN,8,JNT,mi av nof ada sitn fi se an fi joj unu fa bot di faada we sen mi taak di chuut an a wa mi ier im se mi tel di piipl dem iina di worl
3686,JHN,8,JNT,bot dem neehn andastan wa im did a tel dem se bout im faada
3687,JHN,8,JNT,so jiizas se wen unu lif op di man we gad pik pan di kraas a dem taim de unu gweehn nuo se mi a uu mi se mi bi an dat mi no du notn pan mi uon bot dat mi taak onggl wa mi faada tiich mi
3688,JHN,8,JNT,di wan we sen mi tan wid mi im neehn mek mi tan pan mi uon kaa mi eva a du wa mek im api
3689,JHN,8,JNT,siem taim im a taak bout dem sitn ya nof piipl staat biliiv iina im
3690,JHN,8,JNT,jiizas se tu di juu dem we kom fram jeruusilem an we chos iina im se ef unu gwaan du di sitn dem we mi tiich unu a mi falara dem fi chuu
3691,JHN,8,JNT,unu gweehn nuo di chuut an di chuut gweehn frii unu
3692,JHN,8,JNT,dem ansa im an se wi a iebriyam pikni an wi neehn a nobadi sliev bifuo so ou kom yu fi a se di chuut gweehn frii unu
3693,JHN,8,JNT,jiizas ansa dem an se mi a tel unu fi chuu chuu evribadi we sin a sin sliev
3694,JHN,8,JNT,wan sliev no tan iina wan fambili fi eva bot wan bwai pikni a aalwiez paat a im fambili
3695,JHN,8,JNT,so ef di bwai pikni frii unu unu frii fi chuu
3696,JHN,8,JNT,mi nuo se unu a iebriyam pikni bot iivn duo unu a iebriyam pikni unu stil waahn fi kil mi kaa wa mi a tiich unu se no toch unu aat
3697,JHN,8,JNT,mi a tel unu we mi si wen mi de roun di faada bot unu du wa unu ier di faada se
3698,JHN,8,JNT,iebriyam a fi wi faada dem se tu jiizas
3699,JHN,8,JNT,ef unu did a iebriyam pikni jiizas se den unu wuda du wa iebriyam du
3700,JHN,8,JNT,bot nou unu a chrai fi kil mi sumadi we taak di chuu sitn dem we im ier gad taak bout iebriyam neehn du notn laka dat de
3701,JHN,8,JNT,unu a du di sitn dem we unu uona faada du
3702,JHN,8,JNT,wi a no baastad pikni di piipl dem shout bak an se tu im a gad imself a di onggl faada wi av
3703,JHN,8,JNT,bot jiizas se tu dem se ef gad did a unu faada fi chuu unu wuda lov mi kaa mi kom fram gad an nou mi de ya mi no kom ya pan mi uon a im sen mi ya
3704,JHN,8,JNT,wa mek unu no andastan wa mi a se a chuu unu kyaahn riili si chuu wa mi a tel unu se
3705,JHN,8,JNT,unu bilang tu unu faada di devl an unu waahn fi du di sitn dem we unu faada waahn unu fi du im did a mordara fram di staat an naav notn fi du wid di chuut kaa im no se ar av notn fi du wid di chuut wen im tel lai im jos a taak ou im tan kaa im a laiyad an im a di faada fi aal lai
3706,JHN,8,JNT,bot chuu mi tel unu di chuut unu no biliiv iina mi
3707,JHN,8,JNT,wich wan outa aal a unu kyan shuo se mi gilti a no sin ef mi de tel unu di chuut wa mek unu no biliiv mi
3708,JHN,8,JNT,dem we bilang tu gad ier wa gad se unu kyaahn si chuu we mi a se kaa unu no bilang tu gad
3709,JHN,8,JNT,di juu piipl dem fram jeruusilem ansa im se no chuut wi a taak wen wi se yu a wan samaritan an yu av diiman iina yu
3710,JHN,8,JNT,mi no av no diiman iina mi jiizas se mi rispek mi faada bot unu no shuo mi no rispek
3711,JHN,8,JNT,mi naa chrai fi mek piipl big big mi op bot yu av sumadi we waahn piipl fi big mi op an im a di joj
3712,JHN,8,JNT,mi a tel unu fi chuu chuu enibadi we du wa mi tiich naa go ded
3713,JHN,8,JNT,wen di juu piipl dem fram jeruusilem ier dis ya ier dem a nou wi nuo se yu av diiman iina yu iebriyam an di prafit dem ded an yu a se enibadi we du wa mi tiich naa go ded
3714,JHN,8,JNT,yu no biga dan wi faada iebriyam we ded di prafit dem ded tu a uu yu se yu bi
3715,JHN,8,JNT,jiizas ansa dem se ef mi big op miself dat de big op de no wot wan ting fi mi faada di wan we unu se a fuunu gad a im a di wan we big mi op
3716,JHN,8,JNT,unu no nuo im bot mi nuo im ef mi did fi se mi no nuo im mi wuda lai laik unu bot mi nuo im an mi du wa im se
3717,JHN,8,JNT,unu faada iebriyam did glad wen im si fi mi die an iej im siit an did glad bout wa im si
3718,JHN,8,JNT,yu no iivn riich fifti yet di juu dem se tu im an yu a taak bout yu si iebriyam
3719,JHN,8,JNT,so jiizas se tu dem se mi de tel unu fi chuu chuu se bifuo iebriyam did baan mi de bout
3720,JHN,8,JNT,wen dem ier dis dem pik op rakstuon fi fling aafa im bot im aid we an go we fram we gad ous did de
3721,JHN,9,JNT,nou wen jiizas did a waak im si wan man we did blain fram di die im baan
3722,JHN,9,JNT,so im falara dem aks im se tiicha a uu sin mek da man ya baan blain im ar im mada an faada
3723,JHN,9,JNT,da man ya neehn sin jiizas se tu dem im mada an faada neehn sin niida im baan blain so piipl kyan si gad du som powaful sitn iina im laif
3724,JHN,9,JNT,fi az lang az di son a shain wi mos du di powaful sitn dem we di wan we sen mi waahn wi fi du nait a kom wen nobadi kyaahn go du notn
3725,JHN,9,JNT,fi az lang az mi iina di worl mi a di wan we lait op di worl
3726,JHN,9,JNT,afta im se dis im pit pan di grong miks op di pit iina di dot mek mod an put it pan di man yai dem
3727,JHN,9,JNT,den im tel di man se gwaan go wash yu fies iina di sailuom puul sailuom miin sen so di man go we go wash im fies an go baka im yaad a si
3728,JHN,9,JNT,so nou im nieba dem an dem we yuus fi si im a beg staat aks no di man dis ya we yuus tu sidong a beg
3729,JHN,9,JNT,som se a im siem wan ada piipl se no sa im onggl fieva im bot di man kip aan se a mi man mi a di man we yuus tu beg
3730,JHN,9,JNT,den a ou kom yu get fi kyan si dem aks im
3731,JHN,9,JNT,so im se tu dem se di man we dem kaal jiizas mek som mod an put it pan mi yai dem an tel mi fi go wash mi fies a sailuom puul so mi go wash mi fies an den mi kuda si
3732,JHN,9,JNT,wich paat da man ya de dem aks im
3733,JHN,9,JNT,mi no nuo im se
3734,JHN,9,JNT,so dem tek di man we did blain kyari go a di farisii dem
3735,JHN,9,JNT,nou a pan di sabat jiizas did tek mod an mek di man get fi si
3736,JHN,9,JNT,so di farisii dem aks di man ou kom im get fi kyan si
3737,JHN,9,JNT,di man tel dem se im put mod pan mi yai dem an mi go wash aaf mi fies an nou mi kyan si
3738,JHN,9,JNT,den som a di farisii dem se di man we du da sitn ya no kom fram gad kaa im no kip di sabat
3739,JHN,9,JNT,bot som ada piipl aks bot a ou sina man fi du dem powaful mirikl ya so aal a dem neehn grii wid dem wan aneda
3740,JHN,9,JNT,dem ton tu di man we did blain wan neks taim an aks im se a fi yu yai dem im mek get beta wa yu afi se bout im
3741,JHN,9,JNT,so di man se tu dem se im a wan prafit
3742,JHN,9,JNT,di juu liida dem stil neehn biliiv se di man did blain fi chuu an kuda si nou so dem sen fi im mada an faada
3743,JHN,9,JNT,a fuunu bwai pikni dis ya we unu se baan blain dem aks im mada an faada den tel wi ou kom im get fi kyan si nou
3744,JHN,9,JNT,wi nuo se im a fi wi pikni di man mada an faada se an wi nuo se im did baan blain
3745,JHN,9,JNT,bot wi no nuo ou kom im get fi kyan si nou an wi no nuo a uu mek im beta unu aks im im a big man im wi taak fi imself
3746,JHN,9,JNT,di man mada an faada se so chuu dem did fried a di juu liida dem kaa di liida dem did don mek op dem main se enibadi we biliiv an se dat jiizas a di krais wuda get put outa di juu dem choch
3747,JHN,9,JNT,a dat mek im mada an faada se im a big man unu aks im
3748,JHN,9,JNT,so di juu liida dem kaal di man we did blain wan muo taim taak di chuut an shiem di devl dem se wi nuo se di man we mek yu get beta a sina man
3749,JHN,9,JNT,bot im se tu dem se sina ar no sina mi no nuo im a wich wan a dem wan ting mi nuo se a dat mi did blain an nou mi kyan si
3750,JHN,9,JNT,den dem aks im se a wa im du tu yu a ou im mek yu get fi kyan si
3751,JHN,9,JNT,bot di man ansa dem an se mi tel unu aredi an unu neehn lisn wa mek unu waahn ier wan neda taim a ton unu waahn ton im falara dem tu
3752,JHN,9,JNT,den dem staat kos im aaf an se a yu a fiim falara a muoziz wi fala
3753,JHN,9,JNT,wi nuo se gad taak tu muoziz bot di man yu a taak bout wi no iivn nuo wich paat im kom fram
3754,JHN,9,JNT,so ier di man tu dem bot wat a piis a sopm iihn im mek mi kyan si bot siem taim unu no nuo wich paat im kom fram
3755,JHN,9,JNT,wi nuo se gad no lisn tu piipl we a sina im lisn tu dem we rispek im an du we im se
3756,JHN,9,JNT,fram di taim di worl mek nobadi neehn ier bout sumadi we baan blain an we get fi kyan si afta dat
3757,JHN,9,JNT,ef da man ya neehn kom fram gad im kudn du wan ting
3758,JHN,9,JNT,wen dem ier dat dem se tu im se yu ful op a sin fram yu baan a uu yu tingk yu bi fi a chrai a tiich wi notn an dem kik im outa di juu choch
3759,JHN,9,JNT,jiizas ier se di juu liida dem kik di man we did blain outa dem choch wen jiizas fain im im aks im se yu biliiv iina di man we gad pik
3760,JHN,9,JNT,a uu im sar di man aks jiizas tel mi so mi kyan biliiv iina im
3761,JHN,9,JNT,jiizas se tu im se yu a si im nou a im a taak tu yu
3762,JHN,9,JNT,so di man se laad mi biliiv an im worship jiizas
3763,JHN,9,JNT,jiizas se mi kom iina di worl fi joj piipl so blain piipl kyan si an di wan dem we tingk se dem kyan si get blain
3764,JHN,9,JNT,som a di farisii dem we did de roun im ier wen im se dis an aks a blain yu a se wi blain tu
3765,JHN,9,JNT,so jiizas tel dem se ef unu did blain unu wudn gilti a no sin bot chuu unu se unu kyan si unu gilti
3766,JHN,10,JNT,jiizas se mi a tel unu fi chuu chuu se di sumadi we no kom iina di shiip pen chuu di giet bot we klaim go iin de wan neks wie da sumadi de a tiif an raba
3767,JHN,10,JNT,di wan we go iina di pen chuu di giet a im a di shiip dem shepad
3768,JHN,10,JNT,di wan we wach uova di shiip giet uopm di giet fi di shepad an di shiip dem ier di shepad vais di shepad kaal fiim uona shiip dem bai dem niem an im liid dem out
3769,JHN,10,JNT,wen im tek out aal a fiim shiip im go infronta dem an di shiip dem fala im kaa dem pik op im vais
3770,JHN,10,JNT,dem naa go fala baka chrienja dem ron we fram im kaa dem no pik op chrienja vais
3771,JHN,10,JNT,jiizas did a tel dem wan tuori bot dem neehn andastan wa im did a se tu dem
3772,JHN,10,JNT,so im se tu dem agen se mi a tel unu fi chuu chuu se dat mi a di giet we di shiip dem go chuu
3773,JHN,10,JNT,enibadi els we kom bifuo mi a tiif an raba bot di shiip dem neva lisn tu dem
3774,JHN,10,JNT,mi a di giet ef enibadi kom iin chuu mi dem ago siev dem ago waak iin an waak out an dem ago fain plies wid nais griin graas fi nyam
3775,JHN,10,JNT,di tiif kom onggl fi tiif fi kil an fi mash op mi kom so dat dem kyan liv laif an no waahn notn at aal
3776,JHN,10,JNT,mi a di gud shepad di gud shepad wi gi op im laif fi di shiip dem
3777,JHN,10,JNT,di sumadi we a get pie fi luk aafa dem a no di shepad dem no uon di shiip dem so wen taim da sumadi de si wulf a kom im ron go we lef di shiip dem den di wulf kom op pan di shiip dem an mek dem skyata
3778,JHN,10,JNT,di sumadi we get pie fi luk aafa di shiip dem ron we kaaz im onggl bizniz bout di moni im no kieta bout di shiip dem
3779,JHN,10,JNT,mi a di gud shepad mi nuo mi uona shiip dem an mi shiip dem nuo mi
3780,JHN,10,JNT,siem laka ou di faada nuo mi an mi nuo di faada an mi gi op mi laif fi mi shiip dem
3781,JHN,10,JNT,mi av ada shiip we no iina da shiip pen ya mi afi kyari dem iina di pen tu dem ago lisn tu mi vais tu so den yu ago av onggl wan gruup a shiip an onggl wan shepad
3782,JHN,10,JNT,mi faada lov mi kaa mi gi op mi laif so dat mi kyan kom bak alaiv
3783,JHN,10,JNT,nobadi no tek we mi laif fram mi a mi gi it op miself mi av di powa fi gi it we an mi av di powa fi tek it bak a dis ya mi faada tel mi fi du
3784,JHN,10,JNT,wen di juu liida dem ier wa jiizas se dem staat aagyu wid dem wan aneda agen
3785,JHN,10,JNT,nof a dem se im av wan diiman iina im an im tif stuon mad wa unu a lisn tu im fa
3786,JHN,10,JNT,bot som ada wan se dis ya kaina tiichin ya no kom fram sumadi we av diiman iina dem diiman kyaahn mek blain piipl si
3787,JHN,10,JNT,di alidie wen di juu piipl dem memba di taim wen gad ous did dedikiet bak tu im did kom a jeruusilem a did di kuol siizn
3788,JHN,10,JNT,an jiizas did a waak roun gad ous ieriya pan salaman puoch
3789,JHN,10,JNT,di juu liida dem bongl roun im an se ou lang yu plan fi kip tingz fram wi an av wi a wanda ef yu a di krais jos se it plien an chriet
3790,JHN,10,JNT,so jiizas se tu dem se mi tel unu aredi bot unu no biliiv di sopm dem we mi du kaa mi faada tel mi fi du dem dem shuo unu uu mi bi
3791,JHN,10,JNT,bot unu mek op unu main fi no biliiv kaa unu a no fi mi shiip
3792,JHN,10,JNT,fi mi shiip dem lisn tu we mi se mi nuo dem an dem fala baka mi
3793,JHN,10,JNT,mi mek dem kyan liv fi eva an dem naa go ded nobadi naa go grab an tek dem outa mi an
3794,JHN,10,JNT,mi faada we gi mi aal a dem im biga dan evribadi nobadi kyaahn grab an tek dem outa mi faada an
3795,JHN,10,JNT,mi an di faada a wan an di siem
3796,JHN,10,JNT,so di juu liida dem pik op rakstuon fi stuon im wan neda taim
3797,JHN,10,JNT,bot jiizas se tu dem se mi du nof powaful sitn we mi faada tel mi fi du infronta unu yai a wich wan a dem unu a stuon mi fa
3798,JHN,10,JNT,wi naa stuon yu fi non a dem sitn de dem se tu im wi gweehn stuon yu kaaz a ou yu a disrispek gad yu a onggl wan man an yu a taak bout se yu a gad
3799,JHN,10,JNT,so jiizas ansa dem an se a no iina fuunu laa buk it rait dong se gad se
3800,JHN,10,JNT,mi tel unu se unu a gad
3801,JHN,10,JNT,
3802,JHN,10,JNT,nou wi nuo se wa rait dong iina gad wod aalwiez chuu so nou ef gad did se di piipl dem we im did a taak tu dem taim de a gad
3803,JHN,10,JNT,wa mek unu se yu a disrispek gad tu di wan we gad pik an sen iina di worl wa mek unu a se mi disrispek gad kaa mi se mi a gad bwai pikni
3804,JHN,10,JNT,ef mi naa du we mi faada waahn mi fi du den no biliiv mi
3805,JHN,10,JNT,bot ef mi du wa im tel mi fi du duo unu no biliiv mi sieka wa mi tel unu at liis biliiv mi sieka di mirikl dem we mi du so dat unu kyan nuo an andastan se di faada iina mi an mi iina di faada
3806,JHN,10,JNT,den dem chrai fi uol im an lak im op wan muo taim bot im get we fram dem
3807,JHN,10,JNT,im go bak kraas jaadn riva fi go a di plies we jan did a baptaiz piipl iina di orliya die dem im tan de an no go no we afta im riich de
3808,JHN,10,JNT,uol iip a piipl kom tu im an dem se duo jan neehn du no iivn wan mirikl aal a we im did se bout da man ya a did chuu
3809,JHN,10,JNT,an uol iip a piipl we did de kraas jaadn riva biliiv iina im
3810,JHN,11,JNT,nou yu did av wan sik man niem lazaros lazaros did liv a betani di sed plies mieri an ar sista maata did liv
3811,JHN,11,JNT,a da mieri ya did chuo porfyuum ail pan di laad an waip aaf im fut dem wid ar ier a fi ar breda lazaros did sik
3812,JHN,11,JNT,so di sista dem sen mesij tu jiizas se laad di sumadi we yu lov sik
3813,JHN,11,JNT,wen jiizas ier bout it im se nobadi naa go ded sieka da siknis ya it gweehn kaaz piipl fi big op gad an dem ago big op di man we gad pik sieka it tu
3814,JHN,11,JNT,nou jiizas did lov maata ar sista an lazaros
3815,JHN,11,JNT,bot wen im ier se lazaros did sik im tan wich paat im did de fi tuu muo die
3816,JHN,11,JNT,afta dat im se tu im falara dem se kom mek wi go baka judiya
3817,JHN,11,JNT,bot tiicha dem se no jos di ada die di juu dem did a chrai fi stuon yu kil yu an yu a go bak de
3818,JHN,11,JNT,jiizas ansa dem se no twelv owa iina wan die sumadi we waak a die no faal dong kaa im av di son fi mek im si
3819,JHN,11,JNT,bot ef sumadi waak a nait im bok op an chrip uova kaa im no av no lait iina im fi mek im si
3820,JHN,11,JNT,afta im se so im tel dem se wi fren lazaros jrap asliip bot mi ago wiek im op
3821,JHN,11,JNT,so im falara dem se tu im se laad ef im jrap asliip im wi get beta
3822,JHN,11,JNT,nou jiizas did a taak bout ou lazaros did ded bot im falara dem did tingk se im miin lazaros did jos a sliip
3823,JHN,11,JNT,so im tel dem we im miin plien an chriet im se lazaros ded
3824,JHN,11,JNT,an fi fuunu siek mi glad mi neehn de de so unu kyan get fi biliiv iina mi nou kom mek wi go wich paat im de
3825,JHN,11,JNT,den tamas uufa pet niem a did twin se tu di res a jiizas falara dem se kom mek di uol a wi go wid im so wi kyan ded wid im tu
3826,JHN,11,JNT,wen jiizas riich im fain se lazaros did don iina di griev fi fuo die
3827,JHN,11,JNT,betani did de les dan tuu mail fram jeruusilem
3828,JHN,11,JNT,an nof a di juu dem we kom fram jeruusilem said did kom fi osh maata an mieri an mek dem fiil beta kaa dem breda did ded
3829,JHN,11,JNT,nou wen maata ier se jiizas did a kom shi go fi miit im bot mieri tan baka di yaad
3830,JHN,11,JNT,laad maata se tu jiizas ef yu did de ya mi breda wudn ded
3831,JHN,11,JNT,bot mi nuo se iivn nou gad wi gi yu eniting yu aks im fa
3832,JHN,11,JNT,jiizas se tu ar se yu breda ago kom bak alaiv
3833,JHN,11,JNT,so maata ansa im an se mi nuo im gweehn kom bak alaiv pan di die wen di worl en an piipl kom bak alaiv
3834,JHN,11,JNT,den jiizas se tu ar se mi a di wan we mek piipl kom bak alaiv a mi mek piipl liv enibadi we biliiv iina mi ago liv aal ef dem ded
3835,JHN,11,JNT,an dem we alaiv an biliiv iina mi dem naa go ded yu biliiv dis ya
3836,JHN,11,JNT,yes laad shi se mi biliiv se a yu a di krais yu a gad bwai pikni we kom iina di worl
3837,JHN,11,JNT,afta maata se dis ya shi go we go kaal mieri ar sista wan said an tel ar se di tiicha de ya an im a aks fi yu
3838,JHN,11,JNT,wen mieri ier dis ya shi get op faas faas an go wich paat jiizas did de
3839,JHN,11,JNT,nou jiizas neehn riich iina di toun yet im did de a di siem plies wich paat maata did miit im
3840,JHN,11,JNT,wen di juu dem fram jeruusilem we did iina di ous a osh mieri si ou shi get op faas an go we dem fala baka ar kaa dem did fiil se shi did a go a di griev go baal fi ar breda
3841,JHN,11,JNT,wen mieri kech we paat jiizas did de shi jrap arself a im fut an se laad ef yu did onggl de ya mi breda wudn ded
3842,JHN,11,JNT,wen jiizas si ar a ala an a baal an si di juu dem we did kom wid ar a baal tu im aat muuv
3843,JHN,11,JNT,wich paat unu put im jiizas aks dem
3844,JHN,11,JNT,kom laad kom an si dem se tu im
3845,JHN,11,JNT,jiizas baal
3846,JHN,11,JNT,den di juu dem se ku de unu si umoch im did lov im
3847,JHN,11,JNT,bot som a dem se da man ya mek di blain man kyan si so im kudn du sopm fi mek lazaros no ded
3848,JHN,11,JNT,wa jiizas si toch im aat wan muo taim an im go wich paat di griev did de nou di griev a did wan kiev wid wan stuon infronta it
3849,JHN,11,JNT,tek we di stuon jiizas se
3850,JHN,11,JNT,bot laad di ded man sista maata se bai nou di plies mos sumel bad bad kaaz a fuo die im iin de fa
3851,JHN,11,JNT,den jiizas se duohn mi tel yu se ef yu biliiv yu wuda si ou gad big an powaful
3852,JHN,11,JNT,so dem muuv we di stuon den jiizas luk op iina di skai an se faada mi tangk yu fi lisn mi
3853,JHN,11,JNT,mi nuo se yu eva lisn tu mi bot mi a se dem sitn ya fi di sieka di kroud a piipl we de yaso so dat dem kyan biliiv se a yu sen mi kom
3854,JHN,11,JNT,afta jiizas don se dat im baal out loud loud se lazaros kum out
3855,JHN,11,JNT,di ded man kom out wid im an an fut dem tai op wid piis piis a klaat piis a klaat did rap roun im fies den jiizas se tu dem se tek di griev kluoz aafa im an mek im gwaan
3856,JHN,11,JNT,so nou nof a di juu dem we did kom luk fi mieri biliiv iina jiizas wen dem si we im du
3857,JHN,11,JNT,bot som a dem go tu di farisii dem an tel dem we jiizas du
3858,JHN,11,JNT,den di ed priis dem an di farisii dem kaal wan miitn fi di liida dem wa wi a du dem aks kaa da man ya a wok som powaful mirikl
3859,JHN,11,JNT,ef wi mek im gwaan siem wie evribadi ago biliiv iina im an di ruoman ruula dem ago kom an tek we gad ous fram wi an ron wi piipl dem fram outa wi konchri
3860,JHN,11,JNT,den wan a di liida dem we niem kaiyafas an we did a di liida fi di priis dem da ier de taak op an se unu no nuo a ting
3861,JHN,11,JNT,unu no si se it beta fi wan man ded fi di piipl dem dan fi mek di uol konchri ded aaf
3862,JHN,11,JNT,nou kaiyafas neehn se dat pan im uon so bot chuu im did a di liida fi di priis dem da ier de im se jiizas wuda ded fi di juu piipl dem bifuo it iivn apm
3863,JHN,11,JNT,bot no fi dem wan bot fi mek aal a gad pikni dem we skyata skyata aal uova di plies kom tugeda iina wan
3864,JHN,11,JNT,so fram da die de dem mek plan wid dem wan aneda fi kil jiizas
3865,JHN,11,JNT,sieka dat nou jiizas kip we fram di juu piipl dem we kom fram judiya im lef go a wan plies nier di dezot wan toun niem iifriem an im tan de wid im falara dem
3866,JHN,11,JNT,wen a did nieli taim fi di juu piipl dem paasuova alidie uol iip a dem lef konchri an go op a jeruusilem so dem kuda get demself kliin an redi fi di alidie
3867,JHN,11,JNT,dem did a luk aad fi jiizas an did a se tu dem wan aneda wen dem did a tan op iina gad ous se wa yu tingk yu tingk se im naa kom a paasuova
3868,JHN,11,JNT,nou di ed priis dem an di farisii dem did gi out aada se ef nobadi fain out we jiizas de dem fi tel dem so dem kyan get fi lak im op
3869,JHN,12,JNT,siks die bifuo di paasuova alidie jiizas go a betani di plies we lazaros di wan we im did mek kom bak alaiv did liv
3870,JHN,12,JNT,so dem chuo big nyaminz fi im de maata did a sorv an lazaros did de de wid di wan dem we did a sidong wid jiizas roun di tiebl
3871,JHN,12,JNT,mieri den nou tek wan bakl wid twelv paint a dier porfyuum ail we mek outa riil naad shi tek taim chuo it out pan jiizas fut dem an den shi waip dem aaf wid ar ier an di porfyuum did sumel op iina di ous chrang chrang
3872,JHN,12,JNT,bot wan a jiizas falara dem juudas iskyariyat di wan we ago sel im out se
3873,JHN,12,JNT,wa mek sumadi neehn sel da porfyuum ya fi chrii onjrid silva kain an gi di moni tu puo piipl
3874,JHN,12,JNT,nou im neehn a se so kaaz im did kieta bout puo piipl a chuu im a did tiif a im did a luk aafa di chred bag an im yuus tu tiif out wa dem put iin de
3875,JHN,12,JNT,lef ar jiizas se shi kip it fi di die wen mi ago beri
3876,JHN,12,JNT,unu eva ago av puo piipl roun unu bot unu naa go av mi roun ya wid unu fi eva
3877,JHN,12,JNT,nou wan big kroud a juu piipl fram judiya ier se jiizas did de deso so dem go de dem go no onggl kaaz im did de de bot so dat dem kuda si lazaros di wan we im did mek kom bak alaiv
3878,JHN,12,JNT,so di ed priis dem mek plan fi kil lazaros tu
3879,JHN,12,JNT,kaa sieka jiizas mek im kom bak alaiv nof a di judiya juu piipl dem did ago tu jiizas an staat chos iina im
3880,JHN,12,JNT,di neks die di big kroud we did kom fi di paasuova alidie ier se jiizas did de pan im wie a go a jeruusilem
3881,JHN,12,JNT,so dem tek som paam chrii branch an go fi miit im an dem shout out loud loud se
3882,JHN,12,JNT,priez gad
3883,JHN,12,JNT,gad bles di wan we im sen kom
3884,JHN,12,JNT,im sen im wid fiim powa
3885,JHN,12,JNT,gad bles di wan we a king iina izrel
3886,JHN,12,JNT,jiizas fain wan yong dangki an sidong pan it nou wa apm apm siem laka ou it rait dong iina gad wod it se
3887,JHN,12,JNT,no fried piipl we liv a zaiyan
3888,JHN,12,JNT,ku de yu king a kom
3889,JHN,12,JNT,im sidong pan wan yong dangki
3890,JHN,12,JNT,nou jiizas falara dem neehn andastan dem sopm ya fos aaf a onggl afta jiizas ded an kom bak alaiv an gad shuo ou im big an powaful dem memba se dem sitn ya did rait dong bout im an dat dem did apm tu im
3891,JHN,12,JNT,so nou di kroud a piipl we did de roun jiizas wen im did kaal lazaros outa di griev an mek im kom bak alaiv did a tel ada piipl bout wa did apm tu lazaros
3892,JHN,12,JNT,so di kroud a piipl go out fi miit jiizas kaa dem ier bout di big mirikl we im did du
3893,JHN,12,JNT,so di farisii dem se tu dem wan aneda se unu si se unu kyaahn du wan ting ku de di uol worl a ron aafa im
3894,JHN,12,JNT,nou yu did av som griik piipl we di de mongks dem we did a go a jeruusilem fi di paasuova alidie fi priez gad
3895,JHN,12,JNT,dem go tu filip we did kom fram betsieda iina gyalalii an dem se tu im se wi wuda laik ef wi kuda si jiizas sar
3896,JHN,12,JNT,filip den go tel anju an di tuu a dem go tel jiizas
3897,JHN,12,JNT,jiizas se tu dem se di taim kom fi gad shuo ou di man we gad pik big an powaful
3898,JHN,12,JNT,mi a tel unu fi chuu chuu ef wan wiit siid no jrap a grong an ded an ratn it eva ago tan wan wiit siid bot ef it get fi ded an ratn it gruo an bier nof ada siid
3899,JHN,12,JNT,di sumadi we lov im laif tu moch ago luuz it bot di wan we no eng aan pan dem laif iina da worl ya ago get fi kip it fi eva
3900,JHN,12,JNT,enibadi we waahn sorv mi afi fala mi eniwe mi de dem ago de de tu an mi faada ago big dem op
3901,JHN,12,JNT,mi aat evi rait ya nou an wa mi fi se faada no mek mi go chuu da sofarieshan ya nuo a fi da sed riizn ya mi kom iina di worl fi go chuu di sofarieshan we a kom
3902,JHN,12,JNT,faada big op yuself an yu niem
3903,JHN,12,JNT,den wan vais fram outa di skai se mi big it op aredi an mi gweehn big it op wan neda taim
3904,JHN,12,JNT,di kroud a piipl we did de de an ier di vais se a ruol tonda did ruol ada piipl se a ienjel did a taak tu im
3905,JHN,12,JNT,jiizas se a no fi mi bot a fi fuunu uona gud mek unu get fi ier di vais
3906,JHN,12,JNT,a di taim nou wen gad gweehn joj di piipl dem we iina di worl a nou di ruula fi da worl ya gweehn get fling out
3907,JHN,12,JNT,an mi wen mi get lif op aafa di ort mi gweehn mek evribadi kom tu mi
3908,JHN,12,JNT,im se dis ya fi mek dem nuo ou im did ago ded
3909,JHN,12,JNT,so di kroud se tu im se di laa tel wi se di krais gweehn stie fi eva so ou yu a taak bout di man we gad pik ago get lif op a uu a dis ya man we gad pik
3910,JHN,12,JNT,den jiizas se tu dem se unu ago av di lait wid unu fi onggl likl bit langga waak wen unu av di lait bifuo daaknis tek unu uova sumadi we a waak iina daaknis no nuo wich paat im a go
3911,JHN,12,JNT,chos iina di wan we gi lait wail unu av im wid unu chos iina im so unu kyan bi piipl we bilang tu di lait
3912,JHN,12,JNT,afta jiizas don taak im lef go we go aid imself fram di kroud
3913,JHN,12,JNT,aal afta wen jiizas du di uol a dem powaful sitn de infronta di piipl dem dem stil mek op dem main fi no chos iina im
3914,JHN,12,JNT,dis ya apm fi mek we aizaiya di prafit did se kom chuu im se
3915,JHN,12,JNT,laad uu biliiv wa wi tel dem se
3916,JHN,12,JNT,a uu di laad shuo im powa tu
3917,JHN,12,JNT,an dem kudn chos iina im kaaz jos laik wa aizaiya se a wan neks plies
3918,JHN,12,JNT,gad blain dem
3919,JHN,12,JNT,an im mek dem aat tof
3920,JHN,12,JNT,so dem kyan niida si wid dem yai
3921,JHN,12,JNT,ar andastan iina dem main
3922,JHN,12,JNT,ar ton tu mi gad an chienj dem wiez so mi go mek dem get beta
3923,JHN,12,JNT,aizaiya se dem sitn ya kaaz im did si ou krais big an powaful im did si an taak bout im
3924,JHN,12,JNT,a di sed taim stil uol iip a piipl aal som a di juu liida dem chos iina im bot dem wudn se dem biliiv se jiizas a di krais kaa dem did fried a di farisii dem we wuda chuo dem outa di juu choch
3925,JHN,12,JNT,yu si dem did rada big op fram piipl muo dan fram gad
3926,JHN,12,JNT,den jiizas shout out pan tap a im vais an se di sumadi we chos iina mi no chos iina mi wan im chos iina di wan we sen mi kom ya tu
3927,JHN,12,JNT,dem we si mi si di wan we sen mi kom ya tu
3928,JHN,12,JNT,mi kom iina di worl laka wan lait so dat dem we chos iina mi no gweehn tan iina daaknis
3929,JHN,12,JNT,ef enibadi ier wa mi se bot no du wa mi tel dem fi du mi naa go rait dem aaf kaa mi neehn kom ya fi rait aaf di piipl dem iina di worl mi kom ya fi siev dem
3930,JHN,12,JNT,yu av wan joj fi di piipl dem we ton dem bak pan mi an no lisn tu wa mi se di sopm dem we mi se gweehn joj dem pan di laas die
3931,JHN,12,JNT,kaa di sopm dem we mi se mi no se pan mi uon a di faada we sen mi kom ya a im tel mi we mi fi se an ou fi se it
3932,JHN,12,JNT,an mi nuo se we im tel mi fi du gweehn mek piipl liv fi eva so wa mi se a jos wa di faada tel mi fi se
3933,JHN,13,JNT,nou a did jos bifuo di paasuova alidie an jiizas did nuo se di taim wen im wuda lef di worl an go we tu im faada did kom im did lov dem we did a fi im iina di worl an da taim ya im shuo dem ou im did riili riili lov dem
3934,JHN,13,JNT,sopa did a sorv an di devl did don put it iina juudas saiman bwai pikni aat fi sel out jiizas
3935,JHN,13,JNT,nou jiizas did nuo se di faada did gi im powa uova evriting dat a gad im kom fram an dat a gad im a go bak tu
3936,JHN,13,JNT,so im get op fram roun di tiebl tek aaf im ruob an rap wan towil roun im wies
3937,JHN,13,JNT,afta im du dat de im chuo waata iina wan biesn an staat fi wash im falara dem fut im den jrai dem aaf wid di towil we im did rap roun im wies
3938,JHN,13,JNT,wen im kech a saiman piita saiman piita tel im se laad yu a go wash fi mi fut dem
3939,JHN,13,JNT,so jiizas se tu im se yu no get wa mi a du rait ya nou bot yu wi andastan afta dem sitn ya apm
3940,JHN,13,JNT,piita se nuo sa yu no gweehn wash mi fut dem
3941,JHN,13,JNT,bot jiizas ansa im se ef mi no wash yu yu naav no lat an paat wid mi
3942,JHN,13,JNT,so saiman piita se laad no onggl wash mi fut dem wash mi ed an mi an dem tu
3943,JHN,13,JNT,jiizas ansa an se sumadi we bied aredi onggl afi wash im fut kaa im uol badi wuda kliin aredi unu kliin bot a no aal a unu kliin
3944,JHN,13,JNT,im se so kaa im did don nuo di wan we did a go sel im out a dat mek im se a no aal a unu kliin
3945,JHN,13,JNT,wen jiizas don wash im falara dem fut im put aan bak im ruob an go bak go sidong roun di tiebl im den aks dem se unu get we mi dis du tu unu
3946,JHN,13,JNT,unu kaal mi tiicha an unu kaal mi laad an unu rait kaa mi a dat fi chuu
3947,JHN,13,JNT,nou ef mi we a unu laad an unu tiicha wash unu fut unu mos wash unu wan aneda fut tu
3948,JHN,13,JNT,mi a set egzampl fi unu fala wa mi du fuunu unu fi du fuunu wan aneda
3949,JHN,13,JNT,mi a tel unu fi chuu chuu no sorvant no biga dan im maasta an no mesinja no biga dan di sumadi we sen im
3950,JHN,13,JNT,ef unu andastan an du dem sopm ya wa mi a se gad ago bles unu
3951,JHN,13,JNT,wa mi a se a no bout aal a unu mi don nuo wich wan a unu mi pik aredi bot wa gad wod se afi kom chuu it se dat di sumadi we nyam fi mi uona bred ton gens mi
3952,JHN,13,JNT,mi a tel unu dem sitn ya nou bifuo dem apm so dat wen dem du apm unu wi biliiv se mi a uu mi se mi bi
3953,JHN,13,JNT,fi chuu chuu mi a tel unu se enibadi we tek iin di sumadi mi sen tek mi iin tu an enibadi we tek mi iin tek iin di wan we sen mi kom
3954,JHN,13,JNT,wen jiizas don se dis ya im aat get evi an im se fi chuu chuu mi a tel unu se wan a unu gweehn sel mi out
3955,JHN,13,JNT,so im falara dem staat luk pan dem wan aneda kaa wa jiizas se tu dem did a bada dem ed
3956,JHN,13,JNT,wan a dem di wan we jiizas did wel lov did de a di tiebl a sidong saida im
3957,JHN,13,JNT,so saiman piita mek sain tu di falara we jiizas lov an tel im fi aks jiizas a wich wan a dem im a taak bout
3958,JHN,13,JNT,di falara liin bak pan jiizas ches an aks im se laad a uu
3959,JHN,13,JNT,so jiizas ansa an se a di wan we mi gweehn gi da piis a bred ya afta mi dip it iina di boul den wen im dip di bred iina di boul im gi it tu juudas iskyariyat saiman bwai pikni
3960,JHN,13,JNT,an siem taim juudas tek di bred so sietan tek uova im aat
3961,JHN,13,JNT,mikies an du we yu bout fi du jiizas se tu im
3962,JHN,13,JNT,bot non a dem we did sidong a di tiebl did nuo wa mek jiizas did tel juudas dat de
3963,JHN,13,JNT,bot chuu juudas did inchaaj a di chred bag som a dem did tingk se jiizas did a tel im fi go bai aal a wa dem did fi get fi di bred widout yiis alidie ar fi go gi sitn outa it tu puo piipl
3964,JHN,13,JNT,juudas tek di bred an im go we sed taim nou a did nait
3965,JHN,13,JNT,afta wen juudas lef go we jiizas se gad gweehn shuo ou di man we im pik big an powaful an gad gweehn yuuz im fi shuo ou im gad big an powaful
3966,JHN,13,JNT,ef di man we gad pik shuo piipl ou gad big an powaful den suun suun gad imself gweehn shuo dem ou di man we im pik big an powaful
3967,JHN,13,JNT,mi pikni mi ago de ya wid unu fi onggl likl bit langga unu gweehn luk fi mi bot jos laik wa mi did se tu di juu liida dem mi a tel unu di sed ting wich paat mi de go unu kyaahn kom de
3968,JHN,13,JNT,mi a tel unu fi du sopm nyuu lov unu wan aneda sed wie mi lov unu a so unu fi lov unu wan aneda
3969,JHN,13,JNT,wen unu lov unu wan aneda a so piipl gweehn nuo se unu a fi mi falara
3970,JHN,13,JNT,saiman piita aks im se laad a we yu a go
3971,JHN,13,JNT,jiizas ansa im se yu kyaahn fala mi go wich paat mi a go rait ya nou bot yu wi kom likl muo
3972,JHN,13,JNT,so piita aks im se laad wa mek mi kyaahn fala yu nou mi wuda ded fi yu
3973,JHN,13,JNT,bot jiizas se tu im se yu wuda ded fi mi fi chuu mi naa lai yu bot bifuo di ruusta kruo yu gweehn se yu no nuo mi chrii taim
3974,JHN,14,JNT,no wori unuself chos iina gad an chos iina mi tu
3975,JHN,14,JNT,a nof ruum iina mi faada ous ef a neehn so it go mi wudn se notn tu unu mi a go we fi fiks op wan plies fi unu
3976,JHN,14,JNT,an afta mi go we go fiks it op mi gweehn kom bak kom tek unu kyari go we wid mi so dat unu kyan de wid mi eniwe mi de
3977,JHN,14,JNT,unu nuo di wie fi go wich paat mi a go
3978,JHN,14,JNT,tamas den se tu im se laad wi no nuo di wie fi go wich paat yu de go ou wi kyan get fi nuo di wie fi go de
3979,JHN,14,JNT,jiizas ansa im an se mi a di wie mi a di chuut mi a di wan we mek piipl kyan liv nobadi kyaahn go tu di faada ef dem no go chuu mi
3980,JHN,14,JNT,nou ef unu nuo mi fi chuu den unu wuda nuo mi faada tu fram nou aan unu nuo im an unu siim
3981,JHN,14,JNT,filip se laad mek wi si di faada an wi wi satisfai wid dat
3982,JHN,14,JNT,so jiizas se tu im se yu no nuo mi filip afta mi de mongks unu fi so lang enibadi we si mi si di faada tu ou yu fi a aks mi se shuo wi di faada
3983,JHN,14,JNT,yu no biliiv se mi liv iina di faada an di faada liv iina mi di sitn dem we mi se mi no jos se dem aafa mi uon a di faada we liv iina mi a du im wok
3984,JHN,14,JNT,chos mi wen mi se mi liv iina di faada an dat di faada liv iina mi an ef unu kyaahn biliiv mi sieka wa mi se den biliiv mi sieka di mirikl dem we unu si
3985,JHN,14,JNT,fi chuu chuu mi a tel unu se enibadi we biliiv iina mi ago wok di powaful mirikl dem we mi a du dem aal ago wok muo powaful mirikl dan wa mi du nou kaa mi a go baka di faada
3986,JHN,14,JNT,an mi wi du eniting unu aks fa kaa unu a mi falara mi gweehn dwiit so dat di bwai pikni kyan get fi shuo ou di faada big an powaful
3987,JHN,14,JNT,unu kyan aks mi fi eniting kaa unu a mi falara an mi wi giit tu unu
3988,JHN,14,JNT,ef unu lov mi fi chuu unu gweehn du aal a wa mi tel unu fi du
3989,JHN,14,JNT,an mi ago aks mi faada fi sen wan neda sumadi fi elp unu an de wid unu aal di taim
3990,JHN,14,JNT,da sumadi de a di spirit we shuo piipl di chuu sitn dem bout gad di worliyan dem kyaahn tek im iin an mek im kanchuol dem laif kaa dem no si im an dem no nuo im bot unu nuo im kaaz im liv wid unu an ago de insaida unu
3991,JHN,14,JNT,mi naa go lef unu laik se unu a pikni widout no mada ar faada mi a kom bak tu unu
3992,JHN,14,JNT,likl muo fram nou di worliyan dem naa go si mi agen bot unu gweehn si mi kaa mi a liv unu gweehn liv tu
3993,JHN,14,JNT,wen da die de kom unu ago si se mi liv iina mi faada dat unu liv iina mi an dat mi liv iina unu
3994,JHN,14,JNT,di sumadi we nuo an du wa mi se a dem lov mi mi faada ago lov di sumadi we lov mi mi ago lov dem tu an mi gweehn shuo dem a uu mi bi
3995,JHN,14,JNT,den juudas no juudas iskyariyat nou wan neks man we niem juudas tu aks im se bot laad wa mek wi ago kyan si yu bot yu naa go mek di worliyan dem si yu
3996,JHN,14,JNT,jiizas se tu im se ef sumadi lov mi den da sumadi de ago du wa mi se dem fi du mi faada ago lov dem an di tuu a wi ago liv wid dem
3997,JHN,14,JNT,sumadi we no lov mi no du wa mi se di sitn dem unu ier mi se a no mi kom op wid dem a mi faada di wan we sen mi kom ya
3998,JHN,14,JNT,mi a se dem sitn ya tu unu wail mi de mongks unu
3999,JHN,14,JNT,bot di elpa di uoli spirit we di faada gweehn sen kaa unu a mi falara im ago tiich unu evriting an im ago memba unu bout evriting mi tel unu
4000,JHN,14,JNT,mi a lef go we bot mi ago mek unu av piis iina unu aat di kaina piis we mi av iina fi mi aat a no di sed kaina piis yu get fram di worl no mek unu aat bada unu an no kech unu fried
4001,JHN,14,JNT,unu ier mi tel unu se mi a go we an mi a kom bak tu unu ef unu lov mi unu wuda glad se mi a go a mi faada kaa mi faada biga dan mi
4002,JHN,14,JNT,mi a tel unu bifuo it apm so dat wen it du apm unu kyan biliiv se a chuu mi did de taak
4003,JHN,14,JNT,mi naa go taak tu unu fi moch langga kaa di ruula fi da worl ya de pan im wie a kom im no av no powa uova mi
4004,JHN,14,JNT,mi onggl a du wa mi faada tel mi fi du so dat di piipl dem iina di worl kyan nuo se mi lov mi faada
4005,JHN,14,JNT,kom mek wi lef go we fram da plies ya
4006,JHN,15,JNT,mi a wan chrii di riil chrii we gud fruut gruo pan an mi faada a di gyaadna we luk aafa di chrii
4007,JHN,15,JNT,im brok aaf aafa mi aal a di lim dem we no bier fruut an im chrim op di lim dem we bier fruut so dat dem kyan bier muo
4008,JHN,15,JNT,unu get chrim op aredi an a di sitn dem we mi tel unu mek dat apm
4009,JHN,15,JNT,tan wid mi an mi wi tan wid unu wan branch kyaahn bier fruut pan it uon it afi tan pan di chrii a siem wie unu naa go kyan bier fruut ef unu no tan wid mi
4010,JHN,15,JNT,mi a di chrii unu a di lim dem evri lim we a paat a mi an we mi a paat a dem bier nof fruut unu kyaahn du wan ting widout mi
4011,JHN,15,JNT,ef sumadi no tan pan mi dem komiin laka di lim dem we get fling we an den jrai op piipl pik op dem lim de fling dem iina faiya an bon dem op
4012,JHN,15,JNT,ef unu tan pan mi an ef wa mi se tan iina unu aks fi eniting unu waahn an unu wi get it
4013,JHN,15,JNT,wen unu bier nof fruut an shuo se unu a fi mi falara da wie de mi faada get nof rispek
4014,JHN,15,JNT,mi lov unu jos laka ou mi faada lov mi no ton we fram di lov we mi av fi unu
4015,JHN,15,JNT,ef unu du wa mi tel unu fi du den unu naa go ton we fram di lov mi av fi unu siem laka ou mi du wa mi faada tel mi fi du an no ton we fram di lov we im av fi mi
4016,JHN,15,JNT,mi a tel unu aal a dem sitn ya so unu wi glad iina unu aat siem laka ou mi glad iina fi mi
4017,JHN,15,JNT,dis ya a wa mi waahn unu fi du lov unu wan aneda siem laka ou mi lov unu
4018,JHN,15,JNT,di bes wie sumadi kyan shuo se dem lov dem fren a fi gi op dem laif fi dem
4019,JHN,15,JNT,ef unu du wa mi tel unu fi du den mi an unu a fren
4020,JHN,15,JNT,mi naa kaal unu sorvant no muo kaa sorvant no nuo dem maasta bizniz mi a kaal unu mi fren kaa mi mek unu nuo bout evriting mi faada tiich mi
4021,JHN,15,JNT,a no unu pik mi a mi pik unu an put unu wan said fi bier nof fruut di kaina fruut we ago laas fi eva wen dat apm mi faada gweehn guunu eniting unu aks im fa kaa unu a mi falara
4022,JHN,15,JNT,a da sopm ya mi a tel unu fi du lov unu wan aneda
4023,JHN,15,JNT,ef di piipl dem iina di worl iet unu memba se dem did iet mi fos
4024,JHN,15,JNT,ef unu did komiin laka di piipl dem iina di worl dem wuda lov unu laka ou dem lov dem uona piipl bot unu no komiin laka di piipl iina di worl kaa mi pik unu out fram mongks dem a it mek dem iet unu
4025,JHN,15,JNT,memba we mi did tel unu se no sorvant no biga dan im maasta ef dem mek mi sofa den dem mos ago mek unu sofa tu ef dem du wa mi tiich dem fi du dem ago du wa unu tiich dem fi du tu
4026,JHN,15,JNT,bot dem ago du aal a dem sitn ya tu unu chuu unu a fi mi an kaa dem no nuo di wan we sen mi kom ya
4027,JHN,15,JNT,ef mi neehn kom an taak tu dem dem wudn gilti a notn rang bot rait ya nou dem naav notn fi yuuz an se dem no gilti
4028,JHN,15,JNT,enibadi we iet mi iet mi faada tu
4029,JHN,15,JNT,dem wudn gilti ef mi neehn du di powaful sitn dem we dem neva si nobadi els du bot nou dem si dem powaful sitn ya an dem iet mi an mi faada siem wie
4030,JHN,15,JNT,bot dis ya apm so dat wa rait dong iina gad wod wuda kom chuu it se
4031,JHN,15,JNT,dem iet mi fi notn at aal
4032,JHN,15,JNT,mi ago sen di elpa fram di faada tu unu im a di spirit we shuo piipl di chuu sitn dem bout gad an im a di wan we kom fram di faada wen im kom im gweehn tel piipl bout mi
4033,JHN,15,JNT,an unu fi tel piipl bout mi tu kaa unu did de wid mi fram di staat
4034,JHN,16,JNT,mi a tel unu dem sitn ya so dat unu no tap biliiv iina mi
4035,JHN,16,JNT,dem ago ron unu outa di juu dem choch di taim aal a kom wen sumadi ago kil unu an tingk se dem a du sitn gud fi gad
4036,JHN,16,JNT,dem ago du aal a dem sitn ya kaa dem no nuo mi ar mi faada
4037,JHN,16,JNT,mi a tel unu dem sitn ya so dat wen di taim kom unu wi memba se mi did waan unu
4038,JHN,16,JNT,mi neehn tel unu bout aal a dem sitn ya fram di staat kaa mi did stil de mongks unu
4039,JHN,16,JNT,bot rait ya nou mi a go tu di wan we sen mi kom ya an non a unu no aks mi se a we paat yu a go
4040,JHN,16,JNT,bot unu aat evi dong kaa mi tel unu dem sitn ya
4041,JHN,16,JNT,bot mi a tel unu fi chuu chuu se dat a fi fuunu uona gud dat mi a go we kaa ef mi no go we di elpa naa go kom tu unu bot ef mi go we mi ago sen im kom tu unu
4042,JHN,16,JNT,wen im kom im gweehn mek di piipl dem iina di worl nuo se dem rang bout sin dat dem rang bout ou sumadi kyan get rait iina gad yai an rang bout ou gad joj piipl
4043,JHN,16,JNT,dem rang bout sin kaa dem no chos iina mi
4044,JHN,16,JNT,dem rang bout gad an bout uu an wa rait iina gad yai kaa luk ya no mi a go a mi faada duo piipl tingk se mi a sina mi a go baka mi faada an unu naa go si mi no muo
4045,JHN,16,JNT,an dem rang bout ou gad joj piipl kaa di wan we ron tingz iina di worl gad rait im aaf aredi
4046,JHN,16,JNT,mi av nof muo sitn fi se tu unu muo dan unu kyan tek iin rait ya nou
4047,JHN,16,JNT,bot wen di spirit we shuo di chuu sitn dem bout gad kom im gweehn mek unu nuo aal a di sitn dem we chuu im naa go taak aafa im uon im onggl ago taak wa im ier mi faada se an im ago tel unu wa ago apm
4048,JHN,16,JNT,im ago shuo ou mi big an powaful kaaz im ago ier wa mi se an tel unu it bak
4049,JHN,16,JNT,evriting we mi faada uon a fi mi tu a dat mek mi se di spirit ago tek wa mi se an mek unu nuo it fi unuself
4050,JHN,16,JNT,likl bit fram nou unu naa go si mi no muo den likl bit afta dat unu gweehn si mi
4051,JHN,16,JNT,wen jiizas don se dat som a im falara dem se tu dem wan aneda se a wa im miin wen im se likl bit fram nou unu naa go si mi no muo den likl bit afta dat unu gweehn si mi an wa im miin wen im se kaa mi a go a mi faada
4052,JHN,16,JNT,dem kip aan a aks aks a wa im miin wen im se likl bit fram nou wi no get we im a se
4053,JHN,16,JNT,jiizas si se dem did waahn aks im bout it so im se tu dem se a wa mi dis se unu a aks unu wan aneda bout likl bit fram nou unu naa go si mi no muo den likl bit afta dat unu gweehn si mi
4054,JHN,16,JNT,mi a tel unu fi chuu chuu se unu gweehn ala an baal bot di piipl dem iina di worl ago wel api unu ago sad bot dat ago chienj an unu ago wel glad
4055,JHN,16,JNT,wen wan uman a av pikni shi iina uol iip a pien kaa di taim fi shi av pikni kom bot wen shi av ar pikni shi no memba di pien agen sieka ou shi glad se sumadi baan kom iina di worl
4056,JHN,16,JNT,a sed wie so it go wid unu unu iina pien nou bot mi gweehn si unu agen an unu ago glad iina unu aat an nobadi kyaahn go mek unu no api agen
4057,JHN,16,JNT,da taim de unu naa go aks mi notn agen mi a tel unu fi chuu chuu se mi faada gweehn gi unu eniting unu aks fa kaa unu a mi falara
4058,JHN,16,JNT,aal nou unu no aks fi notn kaa unu a mi falara aks an unu wi get we unu aks fa so dat unu kyan riili riili api
4059,JHN,16,JNT,mi a yuuz picha langwij tel unu dem sitn ya taim a kom wen mi naa go taak da wie ya agen mi ago taak tu unu plien an chriet bout mi faada
4060,JHN,16,JNT,da die de unu gweehn aks fi tingz kaa unu a mi falara mi naa se mi gweehn aks mi faada fi notn fi unu
4061,JHN,16,JNT,nuo kaa mi faada lov unu kaaz unu lov mi an unu biliiv se a gad mi kom fram
4062,JHN,16,JNT,mi lef fram wich paat mi faada de an kom iina di worl rait ya nou mi a lef di worl fi go baka mi faada
4063,JHN,16,JNT,den im falara dem se tu im se siit de a nou yu a taak plien an chriet an naa taak iina picha langwij
4064,JHN,16,JNT,a nou wi nuo se yu nuo evriting an yu no niid nobadi fi aks yu notn sieka dat wi biliiv se a gad sen yu kom iina di worl
4065,JHN,16,JNT,unu biliiv mi nou jiizas se tu dem
4066,JHN,16,JNT,unu luk di taim a kom an it de ya aredi wen aal a unu ago skyata an go a unu yaad unu ago lef mi wan bot mi no de pan mi uon kaa mi faada de ya wid mi
4067,JHN,16,JNT,mi tel unu dem sitn ya so dat unu kyan av piis iina unu aat kaa mi an unu a wan iina da worl ya unu gweehn av chobl an sofarieshan bot no fret mi don win di fait wid di worl
4068,JHN,17,JNT,afta jiizas don se dem sitn ya im luk op iina di skai an prie tu gad se
4069,JHN,17,JNT,faada di taim kom nou shuo evribadi ou yu bwai pikni big an powaful so im kyan shuo dem ou yu big an powaful
4070,JHN,17,JNT,kaa yu gi yu bwai pikni powa uova evribadi so dat im kyan mek di piipl dem we yu gi tu im liv fi eva
4071,JHN,17,JNT,fi liv fi eva miin se dem nuo yu di onggl wan we a riili gad an dat dem nuo jiizas krais di wan yu sen kom
4072,JHN,17,JNT,mi shuo piipl pan ort ou yu big an powaful wen mi du di wok we yu did gi mi fi du
4073,JHN,17,JNT,so faada rait we yu de nou mek mi get nof rispek di sed kaina rispek mi did av wen mi did de de wid yu fram bifuo di worl did mek
4074,JHN,17,JNT,di piipl dem fram outa di worl we yu gi mi mi shuo dem a uu yu bi dem did a fi yu bot yu gi mi dem an dem fala we yu tel dem fi du
4075,JHN,17,JNT,nou dem nuo se evriting we mi av kom fram yu
4076,JHN,17,JNT,kaa mi tel dem bak evriting we yu tel mi an dem biliiv it dem nuo fi shuor se a yu mi kom fram an dem biliiv se a yu sen mi kom
4077,JHN,17,JNT,mi a prie fi dem mi naa prie fi di worliyan dem mi a prie fi dem we yu gi mi kaa dem a fi yu
4078,JHN,17,JNT,aal a we mi av a fi yu an aal a we yu av a fi mi an dem shuo ou mi big an powaful
4079,JHN,17,JNT,mi naa go de iina di worl no langga mi a kom tu yu bot dem stil ago de iina di worl faada we uoli yuuz yu powa an gyaad dem di powa we yu gi mi yuuz it an gyaad dem so dem kyan ton wan siem laka ou mi an yu a wan
4080,JHN,17,JNT,wen mi did de mongks dem mi yuuz yu powa fi gyaad an kip dem sief di powa we yu did gi mi non a dem neehn laas onggl di wan we did baan fi ded an go a el an dis ya apm so dat wa gad wod se wuda kom chuu
4081,JHN,17,JNT,mi a kom a yu nou bot mi a se aal a dem sitn ya wail mi stil iina di worl so dat dem kyan api kyaahn don jos laka ou mi api
4082,JHN,17,JNT,mi tel dem we yu tel mi fi tel dem an di worliyan dem iet dem kaa jos laka mi dem no worliyan
4083,JHN,17,JNT,mi naa prie an aks yu fi tek dem outa di worl bot dat yu fi gyaad dem fram di wikid wan
4084,JHN,17,JNT,dem no worliyan siem laka ou mi no worliyan
4085,JHN,17,JNT,yuuz di chuut mek dem liv fi yu fi yu mesij a di chuut
4086,JHN,17,JNT,siem laka ou yu sen mi kom iina di worl a siem wie so mi sen dem iina di worl
4087,JHN,17,JNT,a sieka dem mek mi gi op miself fi sorv yu mi dwiit so dem maita riili riili gi op demself fi sorv yu tu
4088,JHN,17,JNT,mi naa prie fi dem falara ya wan mi a prie fi dem we ago biliiv iina mi wen dem ier wa dem falara ya se
4089,JHN,17,JNT,faada mi prie se aal a dem kom tugeda iina wan siem laka ou yu liv iina mi an mi liv iina yu an mi prie tu se dem wi liv iina mi an yu so dat di worliyan dem kyan biliiv se a yu sen mi kom
4090,JHN,17,JNT,mi gi dem di uol iip a rispek yu did gi mi so dat dem kyan kom wan jos laka ou mi an yu a wan
4091,JHN,17,JNT,mi iina dem an yu iina mi so dem kyan komiin laka wan an so di piipl dem iina di worl maita nuo se a yu sen mi kom an dat yu lov mi falara dem siem laka ou yu lov mi
4092,JHN,17,JNT,faada mi waahn di piipl dem we yu gi mi fi de eniwe mi de so dat dem kyan si di uol iip a rispek we yu gi mi kaa yu lov mi fram bifuo di worl did mek
4093,JHN,17,JNT,faada we eva du rait iivn duo di piipl dem iina di worl no nuo yu mi nuo yu an dem piipl ya nuo se a yu sen mi kom ya
4094,JHN,17,JNT,mi mek dem nuo yu an mi ago gwaan mek dem nuo yu so dat dem maita kyan lov dem wan aneda siem laka ou yu did lov mi an so mi kyan liv iina dem
4095,JHN,18,JNT,afta jiizas don prie im an im falara dem kraas uova wan riva we dem kaal kijran wan gyaadn did de de an im an im falara dem go iin de
4096,JHN,18,JNT,nou juudas di wan we sel out jiizas did nuo we di plies de kaa a nof taim jiizas yuus tu miit op wid im falara dem de
4097,JHN,18,JNT,so juudas kom a di plies wid wan gruup a suoja di ed priis dem an di farisii dem sen som a di man dem we gyaad gad ous de tu di uol a dem go iina di gyaadn wid lamp taach an aal saat a sitn fi fait wid
4098,JHN,18,JNT,so jiizas nou chuu im did don nuo wa did a go apm tu im waak op tu dem an aks dem se a uu unu a luk fa
4099,JHN,18,JNT,jiizas we kom fram nazaret dem se
4100,JHN,18,JNT,a mi dat jiizas se tu dem nou juudas di wan we sel im out did a tan op de wid dem
4101,JHN,18,JNT,so nou wen jiizas se a mi dat di suoja an di gyaad dem jraa bak an jrap a grong
4102,JHN,18,JNT,den jiizas aks dem wan neda taim se a uu unu a luk fa
4103,JHN,18,JNT,an dem se agen se wi a luk fi jiizas we kom fram nazaret
4104,JHN,18,JNT,mi jos don tel unu se a mi im jiizas se tu dem ef a mi unu a luk fa den mek dem man ya we de ya wid mi gwaan
4105,JHN,18,JNT,im se dis ya fi mek wa rait dong iina gad wod kom chuu it se no iivn wan a dem we yu gi mi mi no laas
4106,JHN,18,JNT,saiman piita did av wan suod an im jraa it out an chap aaf di rait iez a di sorvant fi di liida fi di priis dem di sorvant did niem malkos
4107,JHN,18,JNT,bot jiizas se tu piita se put bak yu suod iina it kies mi no fi jringk outa di kop we mi faada gi mi fi jringk outa mi no fi sofa
4108,JHN,18,JNT,afta dat de apm di suoja dem an dem liida plos di gyaad dem uol aan tu jiizas an tai op im an dem
4109,JHN,18,JNT,dem tek im kyari go a anas fos anas did a kaiyafas faadainlaa an kaiyafas did a di liida fi di priis dem fi da ier de
4110,JHN,18,JNT,nou kaiyafas did a di wan we did tel di juu liida dem se it wuda beta fi wan man ded fi di uol a di juu piipl dem
4111,JHN,18,JNT,saiman piita an wan neks wan a jiizas falara dem waak baka di suoja an gyaad dem wen dem did a kyari jiizas go a anas nou da ada falara ya did nuo di liida fi di priis dem an sieka dat im fala dem wen dem kyari jiizas go a di liida fi di priis dem yaad
4112,JHN,18,JNT,bot piita neehn go iin im tan outa duor a di giet di ada falara we did nuo di liida fi di priis dem kom bak out an taak tu di uman we did a wok a di giet an kyari piita go insaid
4113,JHN,18,JNT,yu a no wan a fiim falara dem tu wan sliev gyal we did a wok a di giet aks piita
4114,JHN,18,JNT,nuo mi no wan a dem im se tu ar
4115,JHN,18,JNT,nou it did wel kuol an so di sorvant dem an di ed priis gyaad dem did a tan op roun wan faiya we dem did mek fi kip dem waam piita did tan op de wid dem tu a waam op imself
4116,JHN,18,JNT,siem taim dis ya did a gwaan di liida fi di priis dem did a aks jiizas kwestiyan bout im falara dem an bout wa im tiich
4117,JHN,18,JNT,mi taak fi evribadi ier mi jiizas se tu im mi tiich iina di juu dem choch an iina di yaad we gad ous de we paat di juu piipl dem miit op tugeda mi no aid an se notn
4118,JHN,18,JNT,wa yu a aks mi dem sitn ya fa aks di piipl dem we ier wa mi se dem nuo wa mi se
4119,JHN,18,JNT,wen jiizas se dis ya wan a di gyaad dem shat im a baks iina im fies a so yu taak tu di liida fi di priis dem im aks jiizas
4120,JHN,18,JNT,so jiizas se tu im se ef mi se sitn rang den tel evribadi yaso wa mi se we rang bot ef mi onggl taak wa chuu wa mek yu baks mi
4121,JHN,18,JNT,den anas sen jiizas go a kaiyafas di liida fi di priis dem im did stil av jiizas tai op
4122,JHN,18,JNT,nou saiman piita did stil tan op a waam op imself so di piipl dem roun di faiya aks im se yu a no wan a im falara dem tu
4123,JHN,18,JNT,bot im tel dem nuo mi a no wan a dem im se
4124,JHN,18,JNT,di sumadi uufa iez piita did chap aaf did a fambili wid wan a di liida fi di priis dem sorvant dem ier im tu piita no yu mi si wid im iina di gyaadn
4125,JHN,18,JNT,piita se notn no go so an siem taim im se so wan ruusta kruo
4126,JHN,18,JNT,orli di neda maanin di juu liida dem tek jiizas fram kaiyafas ous an kyari im go a di palis we bilang tu pailat di man di ruoman dem put inchaaj a judiya di juu dem neehn go insaid im yaad kaa dem did waahn fi kip demself kliin iina gad yai so dat dem kuda get fi nyam di paasuova fuud
4127,JHN,18,JNT,so pailat kom out tu dem an aks dem se wa unu se da man ya du rang
4128,JHN,18,JNT,dem se tu im se ef im a no kriminal wi wudn kyari im kom tu yu
4129,JHN,18,JNT,den pailat se tu dem se tek im an diil wid im bies pan fuunu uona laa
4130,JHN,18,JNT,bot di juu liida dem se di laa no lou wi fi kil nobadi
4131,JHN,18,JNT,nou dis ya apm fi mek we jiizas did taak bout ou im did ago ded kom chuu
4132,JHN,18,JNT,pailat den go bak iina di palis im sen fi jiizas an aks im se yu a di juu dem king
4133,JHN,18,JNT,yu a se dis ya pan yu uon jiizas aks im bak ar ada piipl taak tu yu bout mi
4134,JHN,18,JNT,it komiin laka se mi a juu tu yu pailat aks im a fi yu uona piipl dem an yu ed priis dem kya yu kom a mi a we yu du
4135,JHN,18,JNT,so jiizas se tu im se mi no ruul laka di king dem we de iina di worl ef mi did ron tingz laka dem mi sorvant dem wuda tek op fi mi an fait fi mek dem no ares mi an gi mi uova tu di juu liida dem bot mi no ruul laka di king dem iina di worl
4136,JHN,18,JNT,so yu a king den pailat aks im
4137,JHN,18,JNT,jiizas ansa im an se king a di wod yu yuuz a dis mi did baan fa a dis ya mek mi kom iina di worl fi taak tu piipl bout di sitn dem we riili chuu evribadi we lov di chuut lisn we mi se
4138,JHN,18,JNT,di chuut a wa dat pailat aks im
4139,JHN,18,JNT,afta pailat aks jiizas dis ya im go out fi taak tu di juu dem wan neks taim im se tu dem mi no si notn we mi fi chaaj im fa
4140,JHN,18,JNT,bot a di naamal ting fi mi frii wan prizna gi unu wen a paasuova taim unu waahn mi lego di juu dem king gi unu
4141,JHN,18,JNT,dem shout bak se a no dis ya man ya wi waahn gi wi barabas nou barabas did fait gens di ruoman dem
4142,JHN,19,JNT,den pailat tek jiizas an mek im suoja dem biit im
4143,JHN,19,JNT,dem tek makabush mek kroun put it pan im ed den dem jres im op iina porpl ruob
4144,JHN,19,JNT,dem go op tu im uova an uova agen an se tu im se manaz an rispek tu di juu dem king an dem baks im iina im fies uova an uova agen
4145,JHN,19,JNT,so wan neda taim pailat kom out tu di juu dem an se unu luk si mi a tek im out tu unu ya so unu kyan si se mi no fain se im du notn rang
4146,JHN,19,JNT,den jiizas kom out a wier di maka kroun an di porpl ruob an pailat se tu tu dem se unu luk si di man ya
4147,JHN,19,JNT,wen di ed priis dem an dem we gyaad gad ous si im dem shout out niel im op pan di kraas mek im ded niel im op
4148,JHN,19,JNT,so pailat se tu dem se unu tek im niel im op unuself mi no si im du notn rang
4149,JHN,19,JNT,bot di juu liida dem stil baal out wi av wan laa we se im fi ded kaa im a taak bout ou im a gad bwai pikni
4150,JHN,19,JNT,wen pailat ier dem se dat de im kech im fried muo dan ou im did fried aredi
4151,JHN,19,JNT,so im go bak iina im palis an aks jiizas se wich paat yu kom fram bot jiizas no ansa im
4152,JHN,19,JNT,yu naa taak tu mi pailat se tu im yu no si se mi av di powa fi let yu go ar fi mek yu ded pan di kraas
4153,JHN,19,JNT,jiizas ansa im an se yu wudn av no powa uova mi ef gad neehn gi yu it so den di sumadi we kyari mi kom gi yu du wan wosa sin dan yu
4154,JHN,19,JNT,fram da taim de pailat chrai an chrai fi let im go bot di juu liida dem did kip aan a shout an se ef yu mek da man ya get we yu an siiza a no fren enibadi we se dem a king a fait gens siiza
4155,JHN,19,JNT,wen pailat ier dem se dat de im tek jiizas go outa duor an den im go sidong iina di joj siit we de a di plies we dem kaal stuon fluor iina di iibruu langwij it niem gabata
4156,JHN,19,JNT,a did di aaftanuun pan di die bifuo paasuova staat wen pailat se tu di juu liida dem se unu si unu king ya
4157,JHN,19,JNT,bot dem shout out se tek im we tek im we niel im pan di kraas mek im ded
4158,JHN,19,JNT,mi fi niel op unu king pan di kraas mek im ded pailat aks dem
4159,JHN,19,JNT,siiza a di onggl king wi av di ed priis dem se tu im
4160,JHN,19,JNT,so den pailat gi jiizas uova tu di juu liida dem fi dem kil im pan di kraas an dem tek im an kyari im we
4161,JHN,19,JNT,jiizas kyari im uona kraas go a wan plies dem kaal di skol plies iina di iibruu langwij dem kaal it golgota
4162,JHN,19,JNT,a deso dem niel im op fi ded wid tuu ada man wan pan im raitansaid di ada pan im lefansaid
4163,JHN,19,JNT,pailat mek dem rait wan sain put uova im ed we riid se jiizas we kom fram nazaret di juu dem king
4164,JHN,19,JNT,so nof a di juu dem we liv a jeruusilem riid di sain kaa di plies wich paat jiizas did get niel op did nier di siti di sain did rait iina iibruu latn an griik
4165,JHN,19,JNT,so di ed priis dem fi di juu piipl dem se tu pailat se chienj di juu dem king an rait da man ya se im a di juu dem king
4166,JHN,19,JNT,bot pailat ansa dem se wa mi rait a dat mi rait
4167,JHN,19,JNT,wen di suoja dem did don niel op jiizas pan di kraas fi ded dem tek im kluoz dem an shier dem op iina fuo wan set fi iich a dem bot dem neehn toch im anda kluoz nou im anda kluoz did mek outa wan piis a klaat
4168,JHN,19,JNT,di suoja dem se tu dem wan aneda se mek wi no tier tier it op mek wi chuo dais an si uu fi get it nou dis ya apm so dat wa gad wod se wuda kom chuu it se
4169,JHN,19,JNT,dem shier op mi kluoz mongks dem wan aneda
4170,JHN,19,JNT,an dem tek dais gyambl fi mi kluoz
4171,JHN,19,JNT,so a sed ting di suoja dem du
4172,JHN,19,JNT,jiizas mada did a tan op saida im kraas ar sista did de de tu plos yu did av mieri kluopas waif an mieri magdaliin
4173,JHN,19,JNT,wen jiizas si im mada an di falara we im did lov a tan op saida ar im se tu ar se uman tek im az yu uona bwai pikni
4174,JHN,19,JNT,den im se tu di falara se luk si yu mada de an fram da taim de di sed falara tek iin jiizas mada a im yaad
4175,JHN,19,JNT,afta dis wen jiizas si se evriting we did fi apm did apm im se mi torsti im did se dat so dat wa gad wod se wuda kom chuu
4176,JHN,19,JNT,wan jaar a sowa wain did de de so dem tek wan sponj an suok it iina di jaar a sowa wain afta dat dem put it pan wan isop tik an put it op tu jiizas lip
4177,JHN,19,JNT,wen im get di wain im se it don nou den im ben dong im ed an put im spirit iina gad an an ded
4178,JHN,19,JNT,nou kaaz a did di die bifuo di sabat an di juu liida dem neehn waahn di ded dem fi tan pan di kraas pan di sabat dem aks pailat fi brok dem fut an den tek dem dong aafa di kraas di sabat we did a kom a did wan speshal sabat
4179,JHN,19,JNT,so di suoja dem go brok di fut dem a di fos man we did get niel op wid jiizas den dem brok di neda wan fut dem
4180,JHN,19,JNT,bot wen dem si se jiizas did ded aredi dem no bada brok fi im fut dem
4181,JHN,19,JNT,so insteda brok jiizas fut dem wan a di suoja dem tek wan spier shub iina im said an blod an waata ron out sed taim
4182,JHN,19,JNT,di sumadi we si dem sitn ya apm taak bout dem so unu kyan biliiv iina jiizas wa im taak bout a chuu a no lai an im nuo se a chuu im a taak
4183,JHN,19,JNT,aal a dem sitn ya apm so wa gad wod se wuda kom chuu it se
4184,JHN,19,JNT,no iivn wan a im buon dem ago get brok
4185,JHN,19,JNT,
4186,JHN,19,JNT,an iina wan neks paat it se
4187,JHN,19,JNT,dem ago luk pan di wan we dem buor
4188,JHN,19,JNT,afta dem sitn ya apm juozif we kom fram arimatiya aks pailat fi gi im jiizas badi juozif a did wan a jiizas falara dem bot im neehn mek nobadi nuo kaaz im did fried a di juu liida dem so wen pailat tel im se im kuda did get jiizas badi im tek it kyari go we
4189,JHN,19,JNT,nikodiimos di man we did go luk fi jiizas a nait fala juozif im kyari bout sevntifaiv poun a baam fi jiizas badi di baam did mek outa mor an alo miks op tugeda iina wan
4190,JHN,19,JNT,dem tek jiizas badi an rap it op iina linin klaat wid swiit baam ail an dem luk bout im di wie juu piipl luk bout dem ded bifuo dem fi beri dem
4191,JHN,19,JNT,wan gyaadn did de wich paat jiizas get niel op iina di gyaadn yu did av wan nyuu tuum wan we nobadi neehn beri iina yet
4192,JHN,19,JNT,nou chuu a did di die bifuo di sabat an di tuum did de nier dem put jiizas badi iina it
4193,JHN,20,JNT,orli sonde maanin di fos die a di wiik wen it did stil daak mieri magdaliin go a di tuum an si se di stuon we did a kova di fronta di tuum did ruol we
4194,JHN,20,JNT,so shi ron go a saiman piita an di ada falara we jiizas did lov an se tu dem se dem tek di laad outa di tuum an wi no nuo we paat dem put im
4195,JHN,20,JNT,so piita an di ada falara lef go a di tuum
4196,JHN,20,JNT,di tuu a dem did a ron bot di wan we jiizas did lov ron lef piita an riich a di tuum fos
4197,JHN,20,JNT,im ben dong an luk iina di tuum an si di linin klaat dem we did rap roun jiizas badi bot im neehn go iin de
4198,JHN,20,JNT,den saiman piita we did a kom baka im riich an go chriet iina di tuum im si di linin klaat dem
4199,JHN,20,JNT,plos di beriyin klaat we did rap roun jiizas ed pudong iin de di ed klaat did fuol op an put wan said it neva de we di linin klaat dem did de
4200,JHN,20,JNT,afta dat di ada falara we riich di tuum fos go iin tu im si an im biliiv se jiizas did riili kom bak alaiv
4201,JHN,20,JNT,yu si aal nou dem neehn get we gad wod se bout ou jiizas did afi kom bak alaiv
4202,JHN,20,JNT,afta dat di tuu falara dem go baka dem yaad
4203,JHN,20,JNT,bot mieri did tan op outa duor siem wie a baal an ben dong a luk iina di tuum
4204,JHN,20,JNT,shi si tuu ienjel iina wait kluoz sidong wich paat jiizas badi did de wan we im ed did de an di ada wan we im fut did de
4205,JHN,20,JNT,dem aks ar se uman wa mek yu a baal
4206,JHN,20,JNT,dem tek we mi laad shi se tu dem an mi no nuo we paat dem put im
4207,JHN,20,JNT,wen shi se dat de shi ton roun an si sumadi tan op neks tu ar a did jiizas bot shi neehn si se a im
4208,JHN,20,JNT,uman im se tu ar wa mek yu a baal a uu yu a luk fa
4209,JHN,20,JNT,chuu mieri did tingk se a wan gyaadna a taak tu ar shi se tu im se sar ef a yu tek im we tel mi wich paat im de so mi kyan go fiim
4210,JHN,20,JNT,den jiizas se tu ar se mieri
4211,JHN,20,JNT,shi ton fi fies im an baal out iina di iibruu langwij rabonai dat miin tiicha
4212,JHN,20,JNT,jiizas se no uol aan pan mi kaa mi no gaan baka mi faada yet go tel yu breda dem se mi se mi a go baka mi faada an fi unu faada mi a go baka mi gad an fi unu gad
4213,JHN,20,JNT,mieri magdaliin fain jiizas falara dem an tel dem se mi si di laad an shi tel dem aal a wa jiizas tel ar
4214,JHN,20,JNT,da sed sonde de jiizas falara dem miit op tugeda iina di iivnin dem lak di duor dem kaa dem did fried a di juu liida dem jiizas kom iina di ruum an tan op wid dem an se piis
4215,JHN,20,JNT,wen taim im se dat de im shuo dem im an dem an im said an dem did glad kyaahn don wen dem si di laad
4216,JHN,20,JNT,so jiizas se tu dem wan neks taim se piis siem laka ou di faada sen mi iina di worl a siem wie so mi a sen unu iin de
4217,JHN,20,JNT,afta im se dat im bluo pan dem an se mek di uoli spirit kom iina unu laif
4218,JHN,20,JNT,ef unu paadn sumadi fi di rang we dem du gad ago paadn dem ef unu no paadn dem gad naa go paadn dem niida
4219,JHN,20,JNT,nou tamas we dem kaal didimos wan a jiizas twelv falara dem neehn iina di ruum wid di ada falara dem wen taim jiizas did kom iin de
4220,JHN,20,JNT,so di ada falara dem se tu im se wi si di laad
4221,JHN,20,JNT,bot im se tu dem se ef mi no si di niel uol dem iina im an dem an get fi put mi fingga iina dem an ef mi no get fi put fi mi an iina im said den mi naa go biliiv se a chuu unu a taak
4222,JHN,20,JNT,iet die afta dat jiizas falara dem did iina di sed ous an tamas did de de wid dem da taim ya iivn duo di duor dem did lak jiizas kom iin kom tan op mongks dem sed wie an se piis
4223,JHN,20,JNT,den im se tu tamas se put yu fingga yaso an luk pan mi an dem chrech out yu an an put it iina mi said tap ifanbot an biliiv wa yu si
4224,JHN,20,JNT,den tamas se tu im se yu a mi laad an mi gad
4225,JHN,20,JNT,so jiizas se tu im se a chuu yu si mi mek yu biliiv se a mi gad bles di piipl dem we no si mi bot biliiv iina mi siem wie
4226,JHN,20,JNT,jiizas du nof muo powaful sitn infronta im falara dem we no rait dong iina da buk ya
4227,JHN,20,JNT,bot dem ya rait dong so unu maita biliiv se jiizas a di krais gad bwai pikni an dat wen unu biliiv iina im unu kyan av laif we laas fi eva
4228,JHN,21,JNT,afta dis ya jiizas shuo imself tu im falara dem wan muo taim da taim ya im du it a di taibiiriyos sii dis a wa apm
4229,JHN,21,JNT,saiman piita tamas we dem kaal didimos nataniyel we kom fram kiena iina gyalalii zebidii bwai pikni dem an tuu a jiizas ada falara dem did de tugeda
4230,JHN,21,JNT,mi a go kech fish saiman piita se tu dem
4231,JHN,21,JNT,so dem ansa im se wi a kom wid yu
4232,JHN,21,JNT,dem go iina di buot bot da nait de dem no kech a ting
4233,JHN,21,JNT,orli iina di maanin jiizas did a tan op a di siisaid bot im falara dem neehn si se a im
4234,JHN,21,JNT,im kaal out tu dem an se brejrin unu naav no fish
4235,JHN,21,JNT,nuo dem ansa
4236,JHN,21,JNT,so im tel dem se fling uova unu net pan di raitansaid a di buot an unu wi fain som so dem du dat an dem kudn pul op bak di net sieka di uol iip a fish we dem kech wid it
4237,JHN,21,JNT,den di falara we jiizas did lov tel piita se a di laad sed taim saiman piita ier dat de im rap di likl kluoz we im did av aan roun im kaa im neehn av aan notn anda it an im jomp iina di waata
4238,JHN,21,JNT,di ada falara dem fala baka piita dem did a aal iin di net fula fish kaa dem neehn de faar fram shuor onggl bout onjrid yaad
4239,JHN,21,JNT,wen dem riich iin dem si kuol faiya wid fish an bred pan it
4240,JHN,21,JNT,jiizas se tu dem se kyari som a di fish we unu kech kom
4241,JHN,21,JNT,saiman piita klaim iina di buot an aal iin di net it did fula big fish wan onjrid an fifti chrii a dem bot wid aal dem mount a fish de di net neehn bos op
4242,JHN,21,JNT,kom nyam brekfas jiizas se tu dem bot non a dem neehn bier fies inof fi aks im se a uu yu kaa dem did nuo se a did di laad
4243,JHN,21,JNT,so jiizas kom tek di bred an gi dem an im du di sed ting wid di fish
4244,JHN,21,JNT,nou dat mek chrii taim jiizas shuo imself tu im falara dem afta im kom bak alaiv
4245,JHN,21,JNT,afta dem don nyam jiizas aks saiman piita se saiman jan bwai pikni yu lov mi muo dan ou yu lov dem ya
4246,JHN,21,JNT,yes laad saiman se yu nuo se mi lov yu
4247,JHN,21,JNT,so jiizas se fiid mi biebi shiip dem
4248,JHN,21,JNT,jiizas aks im agen se saiman jan bwai pikni yu lov mi fi chuu
4249,JHN,21,JNT,im ansa yes laad yu nuo se mi lov yu
4250,JHN,21,JNT,jiizas se tu im se tek kier a mi shiip dem
4251,JHN,21,JNT,fi di tord taim jiizas aks im se saiman jan bwai pikni yu lov mi
4252,JHN,21,JNT,piita did fiil a wie kaaz a chrii taim nou jiizas aks se yu lov mi so im se laad yu nuo evriting yu nuo se mi lov yu
4253,JHN,21,JNT,den jiizas se tu im se fiid mi shiip dem
4254,JHN,21,JNT,mi a tel yu fi chuu chuu wen yu did sumaala yu put aan yu uona kluoz an yu go eniwe yu waahn fi go bot wen yu get uol yu gweehn chrech out yu an dem an ada piipl gweehn put aan yu kluoz an tek yu go wich paat yu no waahn go
4255,JHN,21,JNT,nou jiizas did a taak bout di wie ou piita did ago ded an ou im did ago mek gad get big op kaaz a di wie im ded den jiizas se tu im se fala mi
4256,JHN,21,JNT,piita ton roun an si di falara we jiizas did lov di sed wan we did sidong saida jiizas wen taim dem did a nyam di laas sopa a im siem wan did aks jiizas se laad a uu ago sel yu out
4257,JHN,21,JNT,wen piita si im im se tu jiizas se laad wa gweehn apm tu im
4258,JHN,21,JNT,jiizas se tu im se ef mi waahn im fi liv til mi kom bak wa mek dat a bada yu yu jos fala mi
4259,JHN,21,JNT,so sieka jiizas se so it did a go roun mongks di breda an sista dem se da falara ya neehn ago ded bot a no dat jiizas did se im se ef mi waahn im fi liv til mi kom bak wa mek dat a bada yu
4260,JHN,21,JNT,a dis a di falara we si di uol a dem sitn ya fi imself an tel piipl bout dem a im rait dem dong an aal a wi nuo se a chuu im a taak
4261,JHN,21,JNT,jiizas du uol iip a ada sitn ef evriting did fi rait dong iina buk spies wudn de iina di worl fi uol aal a di buk dem we piipl wuda rait
4262,ACT,1,JNT,tiyafilas sa iina mi fos buk mi rait bout aal a di sitn dem we jiizas du an we im tiich fram di staat
4263,ACT,1,JNT,til di die im get tek op iina evn dat a did afta jiizas yuuz di uoli spirit fi tel im apasl dem we im did pik wa im waahn dem fi du
4264,ACT,1,JNT,afta im did sofa an ded pan di kraas im kom bak alaiv an shuo imself tu im apasl dem im pruuv tu dem iina nof difrant wie se im alaiv fi bout faati die im kip aan a shuo op mongks dem taim afta taim an taak tu dem bout gad kindom
4265,ACT,1,JNT,wan a di taim wen im did a iit wid dem im tel dem se tan a jeruusilem an wiet fi wa mi faada pramis fi gi unu di siem sitn we mi did tel unu bout
4266,ACT,1,JNT,kaaz jan baptaiz piipl wid waata bot kopl die fram nou gad ago baptaiz unu wid di uoli spirit
4267,ACT,1,JNT,so wen dem kom tugeda dem aks im se laad a nou yu ago kaaz di izrelait dem fi ruul agen
4268,ACT,1,JNT,im se tu dem se a onggl mi faada wan av di powa fi disaid wen dat ago apm an im no lou unu fi nuo dat
4269,ACT,1,JNT,bot di uoli spirit ago kom pan unu an ful unu op wid powa an unu wi tel piipl iina jeruusilem judiya samieriya an aal uova di worl bout mi
4270,ACT,1,JNT,az im don se dis tu dem gad tek im op iina evn rait infronta dem yai an wen im did a go op wan kloud aid im so dem kudn si im no muor
4271,ACT,1,JNT,dem did stil a luk iina di skai wen jiizas did a go op wen aal av a sodn tuu man we jres iina wait kluoz kom tan op saida dem
4272,ACT,1,JNT,an se tu dem se unu man we kom fram gyalalii wa mek unu tan op yaso wid unu yai faasn pan di skai da siem jiizas ya we unu si get tek op fram unu iina evn im ago kom bak di siem wie jos laik ou unu si im go op iina evn
4273,ACT,1,JNT,di apasl dem lef di il niem mount aliv an go baka jeruusilem bout aaf mail waak fram di mountn
4274,ACT,1,JNT,wen dem kech a jeruusilem dem go opstiez go a di ruum we dem did a stie piita jan jiemz an anju filip an tamas bartalimyuu an matyu jiemz alfiyos bwai pikni saiman we niem zelat an juudas jiemz bwai pikni aal a dem did de de
4275,ACT,1,JNT,di uol a dem did eva a miit tugeda fi prie dem di uman dem mieri jiizas mada an jiizas breda dem
4276,ACT,1,JNT,iina dem die de wen di biliiva dem gyada op fi wan a dem miitn bout onjrid an twenti a dem did de de piita tan op
4277,ACT,1,JNT,an se tu dem se breda an sista wa rait dong iina gad wod did afi apm lang bifuo it apm di uoli spirit did mek dievid taak bout juudas di wan we sel out jiizas an mek di piipl dem ares im
4278,ACT,1,JNT,jiizas did pik juudas fi bi wan a im apasl an so im a did wan a wi
4279,ACT,1,JNT,im yuuz di moni we im did get fi sel out jiizas an bai wan piis a lan pan da siem piis a lan de im faal dong ed wie an im beli bos an im chraip an evriting iina im flai out
4280,ACT,1,JNT,evribadi iina jeruusilem ier bout wa apm tu im so iina fi dem langwij dem kaal di piis a lan akeldama dat miin blod fiil
4281,ACT,1,JNT,kaaz it rait dong iina di buk we niem saamz se
4282,ACT,1,JNT,mek im ous emti out
4283,ACT,1,JNT,an nobadi no liv de
4284,ACT,1,JNT,an
4285,ACT,1,JNT,mek sumadi els tek fiim plies an du di wok we im shuda du
4286,ACT,1,JNT,so wan a di man dem we did de de wid wi aal di taim wen di laad jiizas did a muuv mongks wi
4287,ACT,1,JNT,fram wen jan did staat baptaiz tu di taim wen gad tek im op a evn wi niid wan a dem man de fi jain op wid wi an tel piipl se jiizas kom bak alaiv
4288,ACT,1,JNT,so di biliiva dem kaal out tuu sumadi niem wan a did juozif we dem kaal baasabas ar jostos an di ada wan niem mataiyas
4289,ACT,1,JNT,den dem prie laad yu nuo wa iina evribadi aat so shuo wi wich wan a dem yu pik
4290,ACT,1,JNT,fi tek uova di apasl wok we juudas did av kaaz juudas get wa im dizorv
4291,ACT,1,JNT,den dem jraa schraa an mataiyas get pik so im jain di gruup a ilevn apasl
4292,ACT,2,JNT,wen pentikas die kom aal a di piipl we biliiv iina jiizas did gyada op iina di siem plies
4293,ACT,2,JNT,aal av a sodn dem ier wan naiz a kom fram di skai di naiz soun laik wen wan chrang chrang briiz a bluo an it ful op di uol ous we dem did sidong
4294,ACT,2,JNT,den dem si som sitn we luk laik som likl faiya we shiep laik tong kom res pan evri wan a dem ed
4295,ACT,2,JNT,di uoli spirit tek kanchuol a aal a dem an gi dem powa fi taak iina som difrant difrant langwij
4296,ACT,2,JNT,nou yu did av som juu we aalwiez a worship gad an we kom fram aal uova di worl di uol a dem did a stie iina jeruusilem
4297,ACT,2,JNT,wen dem ier di big naiz wan kroud a dem gyada op dem did wel shak kaaz evri wan a dem did ier iina fi dem uona langwij wa di biliiva dem did a se
4298,ACT,2,JNT,dem did so shak dem kudn biliiv we dem did a ier so dem aks wiet aal a dem piipl ya we a taak no gyalalii dem kom fram
4299,ACT,2,JNT,so ou kom evri wan a wi a ier dem a taak iina fi wi uona langwij di langwij we wi taak fram wi a pikni
4300,ACT,2,JNT,evribadi ier dem uona langwij piipl we kom fram paatiya miid iilom piipl we kom fram mesopotiemiya judiya kyapaduoshiya pontos an iezha
4301,ACT,2,JNT,piipl we kom fram frijiya pamfiliya iijip an di paat a libiya we nier sairiin piipl we kom fram ruom an jos a tan de likl
4302,ACT,2,JNT,piipl we a juu an piipl we ton juu piipl we kom fram kriit an piipl we a arab wi ier di uol a dem a taak iina fi wi uona langwij bout di powaful sitn dem we gad du
4303,ACT,2,JNT,kaaz dem did so shak an kaaz wa dem di ier did kanfyuuz dem dem aks dem wan aneda a wa aal a dis miin
4304,ACT,2,JNT,bot som a dem laaf aafa di biliiva dem an se a jongk dem jongk man dem jringk tu moch wain we jos mek
4305,ACT,2,JNT,den piita tan op wid di ada ilevn apasl dem riez im vais an taak tu di kroud a piipl dem se aal a unu we a juu an aal a unu we liv iina jeruusilem mek a tel unu sopm an unu fi lisn gud wa mi a tel unu
4306,ACT,2,JNT,dem piipl ya no jongk laik unu tingk a jos nain aklak a maanin
4307,ACT,2,JNT,no man a dem sitn ya di prafit jowel did se wuda apm im se
4308,ACT,2,JNT,gad se iina di laas die dem
4309,ACT,2,JNT,mi ago put mi spirit iina piipl evriwe
4310,ACT,2,JNT,unu bwai pikni dem an unu gyal pikni dem ago priich mi mesij
4311,ACT,2,JNT,unu yong man dem ago get vijan fram gad
4312,ACT,2,JNT,an unu uol man dem ago andastan gad mesij chuu di jriim dem we dem get fram gad
4313,ACT,2,JNT,iina dem die de mi ago put mi spirit iina aal uu du we mi se dem fi du weda dem a man ar uman
4314,ACT,2,JNT,an dem ago priich mi mesij tu
4315,ACT,2,JNT,mi ago shuo som powaful sitn op iina di skai an shuo som sain pan da ort ya
4316,ACT,2,JNT,blod an faiya an wan ton a sumuok
4317,ACT,2,JNT,di son ago ton blak laik nait
4318,ACT,2,JNT,an di muun ago ton red laik blod bifuo di big an impuotant die kom fi di laad du som powaful sitn
4319,ACT,2,JNT,an evribadi we kaal
4320,ACT,2,JNT,pan di laad niem gweehn get siev
4321,ACT,2,JNT,unu izrel piipl ier we mi a se gad yuuz di mirikl sain an powaful sitn dem we im did mek jiizas du mongks unu fi shuo unu klier klier se im did a wok wid jiizas di man fram nazaret
4322,ACT,2,JNT,azkaadn tu im plan gad gi uova da man de tu unu kaaz a so im did set it op an im did don nuo se a so tingz did ago go an unu mek di piipl we a no juu kil im pan di kraas
4323,ACT,2,JNT,bot gad mek im kom bak alaiv an frii im fram det powa kaaz det kudn kip im dong fi eva
4324,ACT,2,JNT,dis a wa dievid did se bout im im se
4325,ACT,2,JNT,mi si di laad im eva infronta mi
4326,ACT,2,JNT,im aalwiez de wid mi rait saida mi
4327,ACT,2,JNT,notn kyaahn shiek mi
4328,ACT,2,JNT,sieka dat an kaaz mi aat api
4329,ACT,2,JNT,mi gi yu priez wid mi uona mout
4330,ACT,2,JNT,an mi shuor se evriting ago aarait
4331,ACT,2,JNT,iivn duo mi a wan man jos laik evribadi els
4332,ACT,2,JNT,bot mi a luk fi get aal wa gad pramis fi gi mi
4333,ACT,2,JNT,kaaz yu naa go figet mi an lef mi suol mongks di ded
4334,ACT,2,JNT,an yu naa go lef yu sorvant we aalwiez du wa yu se fi ratn iina di griev
4335,ACT,2,JNT,yu shuo mi wa mi fi du so dat mi kyan riili liv
4336,ACT,2,JNT,an kaaz yu de ya wid mi yu wi mek mi aat wel api
4337,ACT,2,JNT,breda an sista mi no afi fried fi taak tu unu bout wi faada dievid wi nuo se im ded an dem beri im an im tuum stil de ya op tu tide
4338,ACT,2,JNT,im a did wan prafit an im did nuo se gad
4339,ACT,2,JNT,did pramis im se im ago mek wan a im pikni sidong pan im chuon
4340,ACT,2,JNT,chuu gad did shuo dievid wa im ago du bifuo it apm dievid taak bout ou gad wuda mek krais jiizas kom bak alaiv afta im ded im se gad
4341,ACT,2,JNT,wudn lef im iina di griev
4342,ACT,2,JNT,ar
4343,ACT,2,JNT,mek im badi ratn
4344,ACT,2,JNT,gad did mek da siem jiizas de kom bak alaiv an di uol a wi did si wid wi uona yai
4345,ACT,2,JNT,so gad big op jiizas an put im fi sidong a im rait an an faada gad gi im bwai pikni di uoli spirit jos laik im did pramis so aal wa unu a si an a ier ya nou a jiizas mek dem a apm
4346,ACT,2,JNT,dievid neva get tek op iina evn bot im se
4347,ACT,2,JNT,di laad tel fi mi laad se
4348,ACT,2,JNT,sidong a mi rait an
4349,ACT,2,JNT,til mi mek yu enimi dem
4350,ACT,2,JNT,kom ton wan stuul fi yu put yu fut pan
4351,ACT,2,JNT,so mi waahn aal a unu izrel piipl fi nuo an andastan dis gad mek da siem jiizas ya laad an krais
4352,ACT,2,JNT,wen di piipl dem ier di sitn dem we piita se a laik sitn tab dem iina dem aat so dem aks piita an di ada apasl dem se wi breda wa wi fi du
4353,ACT,2,JNT,piita tel dem se aal a unu ton we fram unu sin dem an shuo se unu sari fi wa unu du get baptaiz iina jiizas krais niem an gad wi paadn unu fi unu sin dem ef unu du dat gad wi gi unu im gif dat a di uoli spirit
4354,ACT,2,JNT,wa gad pramis a fi unu an unu pikni dem an fi aal uu liv faar faar fram yaso a fi evribadi we gad ago kaal fi bi im pikni
4355,ACT,2,JNT,piita yuuz nof ada wod fi waan dem an fi beg di piipl dem se unu fi tek we unuself fram mongks di wikid piipl we a liv iina dem taim ya so dat di ponishment we ago kom pan dem no riich unu tu
4356,ACT,2,JNT,di wan dem we biliiv piita mesij get baptaiz an da die de di laad mek bout chrii touzn muor piipl jain di choch
4357,ACT,2,JNT,di piipl dem we biliiv piita mesij spen di uol a dem taim a lorn fram di apasl dem shier wa dem av wid wan aneda iit tugeda an prie tu gad tugeda
4358,ACT,2,JNT,aal a di piipl dem shuo nof rispek fi gad kaaz im did mek di apasl dem du nof nof mirikl an som powaful sitn mongks dem
4359,ACT,2,JNT,evribadi we biliiv iina jiizas did stie tugeda dem a did wan gruup an dem elp dem wan aneda wid wa dem niid
4360,ACT,2,JNT,dem sel som a di sitn dem we dem did av an gi tu wan aneda fram taim tu taim azkaadn tu wa dem niid
4361,ACT,2,JNT,evridie dem miit op iina di yaad we gad ous de dem go a wan aneda ous an iit fuud tugeda an dem aat did wel api dem did api fi shier wid wan aneda
4362,ACT,2,JNT,dem kip aan a priez gad an aal di piipl iina jeruusilem did api wid dem an taak gud bout dem evridie di laad jiizas siev muor an muor piipl an mek dem jain di choch
4363,ACT,3,JNT,wan die piita an jan did a go op a gad ous a did chrii aklak iina di die di taim wen piipl miit fi prie
4364,ACT,3,JNT,a di giet fi gad ous di giet we dem kaal giet byuutiful yu did av wan man we did kripl fram im baan evridie dem wuda put im a di giet fi beg sopm fram di piipl dem we a go iina di yaad we gad ous de
4365,ACT,3,JNT,wen di begaman si piita an jan bout fi go iin im beg dem som moni
4366,ACT,3,JNT,piita an jan luk chriet pan im an piita se tu im luk pan wi
4367,ACT,3,JNT,so di kripl man faasn im yai dem pan dem kaaz im fiil shuor se dem did a go gi im som moni
4368,ACT,3,JNT,den piita se tu im mi no av no moni at aal kyan gi yu bot wa mi av mi ago gi yu iina jiizas krais niem di wan we kom fram nazaret git op an waak
4369,ACT,3,JNT,den piita uol im rait an an elp im fi get op siem taim di man fut dem get chrang
4370,ACT,3,JNT,im jomp rait op an staat waak den im go wid dem iina di yaad we gad ous de a waak an a jomp op an dong an a priez gad
4371,ACT,3,JNT,wen di piipl dem si im a waak an a priez gad
4372,ACT,3,JNT,dem si se a di siem begaman we yuus tu de a di giet fi gad ous di giet we niem giet byuutiful dem did so shak dem kudn biliiv we apm tu im
4373,ACT,3,JNT,wen dem riich di plies we dem kaal salaman puoch dat a wan waak wie we av wan ous tap uova it di man did stil a uol aan pan piita an jan aal a di piipl dem did shak dem ron tugeda go we piita an jan an di man did de
4374,ACT,3,JNT,wen piita si dem im se tu dem se aal a unu izrel piipl wa unu shak so fa wa unu tan op a luk pan wi so fa unu tingk a chuu wi powaful ar chuu wi gud iina gad yai mek wi mek da man ya waak
4375,ACT,3,JNT,di gad fi iebriyam aizak an jiekob di gad fi wi faada faada dem
4376,ACT,3,JNT,im big op an gi nof rispek tu im sorvant jiizas a da siem jiizas de unu gi op an ton unu bak pan im infronta pailat iivn duo pailat did mek op im main fi let im go
4377,ACT,3,JNT,iivn duo jiizas aalwiez sorv gad an du we rait unu ton unu bak pan im an aks fi dem lego wan mordara insteda im
4378,ACT,3,JNT,unu kil di wan we gi piipl riil laif bot gad mek im kom bak alaiv an wi si aal a dat wid wi uona yai
4379,ACT,3,JNT,a jiizas powa mek da kripl man ya get beta so wa unu si apm tide onggl apm kaaz wi biliiv iina jiizas unu kyan si fi unuself se a jiizas powa mek im beta
4380,ACT,3,JNT,nou mi breda an sista mi nuo se unu an unu liida dem neva nuo wa unu did a du
4381,ACT,3,JNT,bot lang bifuo it apm gad tel im prafit dem se di wan we im wuda sen fi siev piipl wuda sofa an a siem so im mek it apm
4382,ACT,3,JNT,so ton we fram unu sin beg gad paadn an kom bak tu im so dat im wi tek we unu sin dem
4383,ACT,3,JNT,unu fi du dat so di laad gad wi sen wan taim fi unu spirit res an get chrang an im wi sen krais jiizas kom tu unu jiizas we im pik fi siev piipl
4384,ACT,3,JNT,jiizas afi tan a evn til di taim kom fi gad mek evriting nyuu a dat gad mek im prafit dem tel piipl fram wie bak wen
4385,ACT,3,JNT,kaaz muoziz did se
4386,ACT,3,JNT,di laad fuunu gad ago riez op wan prafit laik mi da prafit de ago bi fuunu an im ago kom fram mongks unu uona piipl unu mos lisn an du evriting we im se
4387,ACT,3,JNT,gad ago ton im bak pan enibadi we no lisn an we no du we da prafit de se an dem naa go bi paat a im piipl no muor
4388,ACT,3,JNT,an aal a di prafit dem fram samwel kom dong taak bout di sitn dem we a apm iina dem taim ya lang bifuo dem apm
4389,ACT,3,JNT,unu a di prafit dem pikni an gad did mek wan pramis tu unu faada faada dem an da pramis de a fi unu im tel iebriyam se
4390,ACT,3,JNT,mi ago yuuz fi yu pikni dem fi bles aal a di piipl dem pan ort
4391,ACT,3,JNT,so wen gad riez op jiizas im sorvant im sen im kom a unu fos fi bles unu im bles unu wen im kaaz unu fi ton we fram unu wikidnis
4392,ACT,4,JNT,piita an jan did stil a taak tu di piipl wen di priis dem di ed gyaad dem fi gad ous an di sadyusii dem kom op tu dem
4393,ACT,4,JNT,dem did wel beks kaaz di apasl dem did a tiich di piipl se jiizas did ded an kom bak alaiv an dem yuuz dat fi shuo se ded piipl ago kom bak alaiv tu
4394,ACT,4,JNT,dem grab piita an jan an kaaz nait did suun kom dem put dem iina jiel til di neks die
4395,ACT,4,JNT,bot nof a di piipl dem we did ier di apasl dem mesij biliiv it di gruup a man dem we biliiv iina jiizas nou a did bout faiv touzn
4396,ACT,4,JNT,di neks die di ruula dem di elda dem an di laa tiicha dem gyada op iina jeruusilem
4397,ACT,4,JNT,anos di liida fi di priis dem kaiyafas jan aligzanda an di ada man dem fram di liida fi di priis fambili did de de tu
4398,ACT,4,JNT,dem aada piita an jan fi kom tan op infronta dem an dem staat kwestiyan dem a uu gi unu di powa an di rait fi mek di kripl man get beta
4399,ACT,4,JNT,di uoli spirit tek kanchuol a piita den piita se tu dem unu we a di ruula dem an di elda dem fi di piipl
4400,ACT,4,JNT,sins unu a kwestiyan wi bout di gud we wi du fi di kripl man an ou im get beta
4401,ACT,4,JNT,lisn mi mi waahn aal a unu an evribadi we iina izrel fi nuo a jiizas krais we kom fram nazaret mek im beta jiizas we unu kil pan di kraas an we gad mek kom bak alaiv a im mek da kripl man ya tan op chrang infronta unu tide
4402,ACT,4,JNT,jiizas a
4403,ACT,4,JNT,di rakstuon we unu di bilda did fling we
4404,ACT,4,JNT,an we nou a di wan we a uol op di bildin
4405,ACT,4,JNT,a onggl jiizas wan kyan siev piipl an a fiim niem gad gi piipl nobadi els iina di uol worl kyaahn siev yu
4406,ACT,4,JNT,wen dem si ou piita an jan tan op chrang fi wa dem biliiv an wen dem lorn se dem a did jos aadineri sumadi we neva go a no skuul go lorn dem shak den dem si se di tuu a dem did nuo jiizas an did waak wid im fi a gud wail
4407,ACT,4,JNT,an kaaz di kripl man we did get beta did tan op wid dem dem kudn se notn
4408,ACT,4,JNT,so di liida dem gi aada fi di gyaad dem tek piita jan an di man outa di ruum we dem did a miit so dat di liida dem kuda taak wid dem wan aneda
4409,ACT,4,JNT,dem aks wa wi ago du wid dem man ya evribadi we liv iina jeruusilem si an nuo se a wan big mirikl dem man ya du tide so wi kyaahn fuul nobadi se it neva apm
4410,ACT,4,JNT,bot wi kyaahn mek ada piipl ier bout dem sitn ya so wi afi go waan dem man ya mek dem nuo se dem kyaahn priich tu di piipl dem an yuuz jiizas niem no muor
4411,ACT,4,JNT,den dem kaal iin piita an jan an waan dem se dem no fi priich ar tiich iina jiizas niem tu di piipl at aal at aal
4412,ACT,4,JNT,bot piita an jan ansa dem se unu joj fi unuself wa unu tingk it rait fi du iina gad yai fi du we unu se ar fi du we gad se
4413,ACT,4,JNT,kaaz wi kyaahn tap taak bout di sitn dem we wi did si an ier
4414,ACT,4,JNT,di liida dem chretn piita an jan agen den dem let dem go dem kudn mek op dem main ou fi ponish piita an jan kaaz aal a di piipl dem did a gi gad priez fi wa did apm
4415,ACT,4,JNT,dem did a gi priez kaaz di kripl man we did get beta did uova faati ier uol
4416,ACT,4,JNT,afta dem get let go piita an jan go bak tu di ada piipl we biliiv iina jiizas an go tel dem evriting we di liida fi di priis dem an di elda dem se tu dem
4417,ACT,4,JNT,wen dem ier di nyuuz aal a dem jain tugeda an staat prie tu gad dem se maasa gad a yu mek di evn an di ort an di sii an evriting we iina dem
4418,ACT,4,JNT,yu yuuz di uoli spirit fi mek yu sorvant dievid fi wi faada se
4419,ACT,4,JNT,wa mek di piipl we a no juu a rail op
4420,ACT,4,JNT,an a plan aal saat a sitn gens gad iivn
4421,ACT,4,JNT,duo dem kyaahn mek dem apm
4422,ACT,4,JNT,di king dem pan ort get demself redi fi fait
4423,ACT,4,JNT,an di ruula dem jain tugeda
4424,ACT,4,JNT,fi fait gens gad an gens fiim krais
4425,ACT,4,JNT,wi nuo fi shuor se a so it go kaaz erad ponchos pailat piipl we a no juu an di izrel piipl miit op iina da siti ya an plan fi kil jiizas yu sorvant we uoli
4426,ACT,4,JNT,dem kom tugeda fi du aal wa yu did don plan se wuda apm an it apm da wie de kaaz a yu powa an kaaz dat a wa yu did waahn fi apm
4427,ACT,4,JNT,so laad luk pan ou dem a chretn wi elp yu sorvant dem fi pred yu mesij an no fried a notn
4428,ACT,4,JNT,yuuz yu powa an mek piipl beta an mek wi yuuz di niem a yu sorvant jiizas fi du som powaful mirikl an som sain
4429,ACT,4,JNT,afta dem don prie di ous we dem did a miit get shiek op di uoli spirit tek kanchuol a dem an mek dem priich gad wod an no fried a notn
4430,ACT,4,JNT,aal a di piipl we biliiv iina jiizas a did wan iina dem aat an main nobadi neva se notn mi av a fi mi wan bot dem shier aal wa dem av mongks dem wan aneda
4431,ACT,4,JNT,di apasl dem kip aan tel piipl iina wan powaful wie bout ou jiizas kom bak alaiv an ou gad shuo dem nof nof lov iivn duo dem no dizorv it
4432,ACT,4,JNT,non a di piipl we biliiv iina jiizas neva shaat a notn kaaz di wan dem we av lan an ous wuda sel dem an kyari di moni we dem get
4433,ACT,4,JNT,kom gi di apasl dem di apasl dem wuda shier it op gi evribadi bies pan wa dem niid
4434,ACT,4,JNT,so juozif wan man fram saipros we elp tek kier a gad ous an we di apasl dem kaal baanabas baanabas miin bwai pikni we push piipl fi gwaan chos iina gad
4435,ACT,4,JNT,sel piis a lan we im did av an kyari di moni kom gi di apasl dem fi shier op
4436,ACT,5,JNT,nou yu did av wan man an im waif niem ananaiyas an sofaira dem did sel piis a lan we dem did av
4437,ACT,5,JNT,im mek op im main fi kip bak som a di moni we im get fi di lan an im waif did nuo bout it tu im kyari di res a di moni go gi di apasl dem
4438,ACT,5,JNT,den piita aks im se ananaiyas ou kom yu mek sietan tek kanchuol a yu an mek yu lai tu di uoli spirit yu kip bak som a di moni fi yuself an kom a gwaan laik se yu a gi evriting
4439,ACT,5,JNT,tel mi sopm di lan a no did fi yu bifuo yu sel it an afta yu sel it di moni a did fi yu an yu kuda du eniting we yu did waahn fi du wid it so wa mek yu tingk yu did afi lai a no piipl yu lai tu a gad yu lai tu
4440,ACT,5,JNT,wen ananaiyas ier dem wod de im jrap dong ded siem taim an evribadi we ier we apm kech dem fried
4441,ACT,5,JNT,so di yong man dem komiin kom rap op im badi an kyari im out go beri im
4442,ACT,5,JNT,bout chrii owa lieta im waif kom iin tu bot shi neva nuo wa did apm
4443,ACT,5,JNT,so piita aks ar se tel mi sopm dis a aal a di moni yu an yu ozban sel di lan fa shi se yes a aal a di moni dat we wi get fiit
4444,ACT,5,JNT,piita se tu ar se mek di tuu a unu mek op unu main fi si ef unu kuda lai tu di laad spirit an no get ponish luk di man dem we beri yu ozban tan op a di duor an dem a kom fi yu fi go beri yu tu
4445,ACT,5,JNT,siem taim shi jrap dong a im fut an ded den di yong man dem kom iin kom fain ar ded an dem kyari ar out go beri ar saida ar ozban
4446,ACT,5,JNT,evribadi iina di choch an evribadi we ier bout dem sitn ya kech dem fried
4447,ACT,5,JNT,di apasl dem mek nof sain an mirikl apm mongks di piipl dem an di uol a dem mek op dem main fi miit op tugeda pan salaman puoch
4448,ACT,5,JNT,nobadi we neva paat a dem gruup did mad inof fi go jain dem iivn duo aal a di piipl iina jeruusilem taak gud bout dem
4449,ACT,5,JNT,bot muor an muor piipl biliiv iina di laad an jain dem gruup uol iip a man an uman
4450,ACT,5,JNT,sieka aal wa did a apm piipl kyari out dem sik kom pudong iina di ruod pan dem chrecha so dat iivn piita sheda kuda faal pan dem
4451,ACT,5,JNT,kroud an kroud a piipl kom fram di toun dem roun jeruusilem dem kyari dem sik piipl an piipl we diiman spirit did tek set pan kom a di apasl dem an aal a dem get beta
4452,ACT,5,JNT,den di liida fi di priis dem an di sadyusii dem we did a fala im did wel beks kaaz evribadi did api wid di apasl dem
4453,ACT,5,JNT,so dem ares di apasl dem an put dem iina di prizn we aal kaina bad piipl de
4454,ACT,5,JNT,bot iina di nait wan a di laad ienjel dem uopm di prizn duor an let out di apasl dem di ienjel se
4455,ACT,5,JNT,go tan op iina di yaad we gad ous de an tel di piipl dem evriting bout da nyuu wie ya fi liv
4456,ACT,5,JNT,wen die lait dem go iina di yaad we gad ous de siem laik ou di ienjel did tel dem fi du an staat tiich di piipl dem wen di liida fi di priis dem an im falara dem riich im kaal tugeda aal a di juu liida dem fi wan miitn den im sen som suoja tu di prizn fi kyari di apasl dem kom infronta dem
4457,ACT,5,JNT,bot wen di afisa dem riich a di prizn dem neva fain di apasl dem so dem go bak go tel dem se
4458,ACT,5,JNT,wi fain di prizn lak op tait tait an di gyaad dem tan op a di duor bot wen wi uopm di duor wi no fain nobadi at aal
4459,ACT,5,JNT,wen di ed gyaad fi gad ous an di ed priis ier dem sitn de dem shak an staat wanda bout wa wuda kom out a aal a dis
4460,ACT,5,JNT,den sumadi kom tel dem se lisn di man dem we unu did put iina prizn mi si dem tan op iina di yaad we gad ous de a tiich di piipl
4461,ACT,5,JNT,so di ed gyaad an di afisa dem go fi di apasl dem bot dem neva rof dem op ar notn kaaz dem did fried se di piipl wuda stuon dem
4462,ACT,5,JNT,afta di ed gyaad fi gad ous kyari iin di apasl dem dem aada dem fi tan op infronta di liida dem an di liida fi di priis dem kwestiyan dem
4463,ACT,5,JNT,im se tu dem se wi neva aada unu chrang chrang se unu no fi tiich nobadi bout di sitn dem we da man de niem jiizas se unu fi tiich bot luk wa unu du unu ful op jeruusilem wid di sitn dem we im tiich an no onggl dat unu chrai put fiim blod pan wi an dem an se a wi kil im
4464,ACT,5,JNT,bot piita an di ada apasl dem se tu dem se wi afi du we gad se wi fi du bot wi no afi du wa piipl se wi fi du
4465,ACT,5,JNT,unu niel op jiizas pan di kraas an kil im bot di gad fi fi wi faada faada dem im mek im kom bak alaiv
4466,ACT,5,JNT,gad big op jiizas an put im fi sidong a im rait an im mek jiizas wan liida an di wan we ago siev piipl so dat di izrel piipl wuda get di chaans fi ton we fram dem sin shuo se dem sari an get dem sin paadn
4467,ACT,5,JNT,wi a tel piipl bout dem sitn ya we wi nuo an di uoli spirit we gad gi tu aal uu du we im se im a tel piipl bout dem sitn ya tu
4468,ACT,5,JNT,wen di juu liida dem ier dem sitn de dem get beks til dem blod staat bwail an dem redi fi kil di apasl dem
4469,ACT,5,JNT,bot wan farisii niem gyamieliyel wan a di laa tiicha dem we evribadi rispek tan op iina di miitn infronta aal a di liida dem an aada dem fi put di apasl dem outa duor likl bit
4470,ACT,5,JNT,afta dat im se tu di ada liida dem mi breda aal a wi a izrelait nou ier wa mi a se unu beta main wa unu bout fi du tu dem man ya
4471,ACT,5,JNT,kopl ier bak wan man niem tuodos shuo op an staat tel piipl bout ou im a wan powaful liida an bout fuo onjrid man did jain op wid im bot dem kil im an aal a im falara dem skyata aal uova di plies an a so dat did don
4472,ACT,5,JNT,afta dat wen di govament did a rait dong evribadi niem fi si umoch piipl did iina di konchri juudas we kom fram gyalalii go gens di govament an get som piipl fi jain op wid im dem kil im an aal a im falara dem skyata tu
4473,ACT,5,JNT,so ier mi wen it kom tu dem man ya lef dem no du notn fi ort dem kaaz ef di sitn we dem plan an di wok we dem a du ef a man kom op wid dem it naa kom tu notn
4474,ACT,5,JNT,bot ef a gad a gi dem powa fi du wa dem a du unu kyaahn tap dem unu wuda fain se unu onggl a fait gens gad im get dem fi lisn an du wa im se
4475,ACT,5,JNT,an dem kaal iin di apasl dem an mek di suoja dem biit dem den dem aada dem se no taak tu di piipl an yuuz jiizas niem eva agen afta dat dem let dem go
4476,ACT,5,JNT,so di apasl dem lef di miitn wel api kaaz gad did tingk dem gud inof fi mek dem sofa fi jiizas krais
4477,ACT,5,JNT,an evridie di apasl dem go a di yaad we gad ous de an iina piipl ous go tiich an priich di gud nyuuz se jiizas a di wan we gad sen fi siev piipl
4478,ACT,6,JNT,iina dem die de di gruup a piipl we biliiv iina jiizas did a gruo muo an muo di uman dem we a juu an we taak di griik langwij uufa ozban dem did ded staat mombl anda di kwaiyat gens di uman dem we a juu we onggl taak di juu langwij an uufa ozban dem did ded tu dem did a mombl se dem neva did a get fi dem shier a di moni an fuud we dem did fi get a die taim
4479,ACT,6,JNT,so di twelv apasl dem kaal wan miitn wid aal a di piipl we biliiv iina jiizas fi saat out di mata dem se tu dem se it wudn rait fi wi tap pred gad mesij bout jiizas fi go shier op moni an fuud fi di uman dem we ozban ded
4480,ACT,6,JNT,so breda an sista unu pik sevn man fram mongks unu evribadi mos si se dem mek di uoli spirit kanchuol dem laif an dem wel waiz wi wi put dem inchaaj a da wok ya
4481,ACT,6,JNT,an fi wi wok wi bi fi prie an pred gad mesij bout jiizas
4482,ACT,6,JNT,aal a di piipl dem we did biliiv iina jiizas did api fi du wa di apasl dem did se dem fi du so dem pik stiivn wan man we biliiv iina gad nof nof an we di uoli spirit kanchuol an dem pik filip prakoros nekenor timon paaminas an nikolas we did ton wan juu an we did kom fram antiyak
4483,ACT,6,JNT,dem put dem man ya fi tan op infronta di apasl dem an dem put dem an pan dem ed an prie fi dem
4484,ACT,6,JNT,gad mesij bout jiizas pred muo an muo an muo an muo piipl biliiv iina jiizas an wan uol iip a di priis dem biliiv di gud nyuuz tu
4485,ACT,6,JNT,stiivn a did wan man we gad did a yuuz fi du som powaful mirikl an sain mongks di piipl
4486,ACT,6,JNT,bot yu did av som man we kom fram di choch fi di piipl we get frii kaaz a so dem kaal demself som a dem kom fram sairiin aligzanjriya silisiya an iezha dem man ya staat fi aagyu wid stiivn
4487,ACT,6,JNT,bot dem fain se dem kudn manij im kaaz di spirit did mek im wel waiz an tel im aal wa im fi se
4488,ACT,6,JNT,so anda di kwaiyat dem get som man fi tel lai pan stiivn se wi ier da man ya se som torbl sitn bout muoziz an bout gad
4489,ACT,6,JNT,so dem rail op di piipl di elda dem an di laa tiicha dem dem ron dong pan stiivn grab im an jrag im go a di plies we di liida dem miit an mek im tan op infronta dem
4490,ACT,6,JNT,dem kyari iin som man fi tel lai pan stiivn dem se da man ya no tap taak torbl sitn gens da plies ya we uoli an gens di laa we gad gi muoziz fi gi wi
4491,ACT,6,JNT,wi ier im se di wan jiizas we kom fram nazaret ago mash dong da plies ya an mek wi liv difrant fram ou muoziz tel wi faada faada dem fi liv
4492,ACT,6,JNT,evribadi we did a sidong iina di plies we dem miit faasn dem yai pan stiivn an si se im fies did a shain laik wan ienjel
4493,ACT,7,JNT,den di liida fi di priis dem aks stiivn se dem sitn ya we dem a se bout yu dem a chuu
4494,ACT,7,JNT,stiivn ansa an se aal a unu we a mi breda an mi faada lisn we mi a se di gad we av im brait brait lait a shain roun im shuo imself tu wi faada iebriyam wen iebriyam did stil a liv iina mesopotiemiya dat a did bifuo im muuv go liv a ieran
4495,ACT,7,JNT,gad tel im se
4496,ACT,7,JNT,lef yu konchri an yu fambili an go tu di konchri we mi ago tel yu fi go
4497,ACT,7,JNT,so im lef im konchri kaldiya an go liv a ieran afta im faada ded gad sen im kom a da konchri ya we unu a liv nou
4498,ACT,7,JNT,gad neva gi im no lan iina di konchri no iivn wan likl piis we im kuda kaal fiim uon bot gad did pramis
4499,ACT,7,JNT,fi gi di uol a it tu im an im pikni dem wan die
4500,ACT,7,JNT,wen gad did mek da pramis de iebriyam neva av no pikni
4501,ACT,7,JNT,gad se tu iebriyam
4502,ACT,7,JNT,yu pikni dem ago liv laik chrienja iina wan konchri we a no fi dem di piipl we ruul da konchri de ago tek dem ton sliev an dem ago sofa fi fuo onjrid ier
4503,ACT,7,JNT,bot mi ago ponish di piipl we tek dem ton sliev an afta dat dem ago lef da konchri de an kom worship mi rait yaso
4504,ACT,7,JNT,den gad aada iebriyam fi get sorkomsaiz an fi sorkomsaiz aal a di man dem iina im fambili fi shuo se dem bilang tu gad so iet die afta aizak baan iebriyam sorkomsaiz im wen aizak bwai pikni jiekob baan aizak sorkomsaiz im an wen jiekob twelv bwai pikni dem baan im sorkomsaiz dem tu a dem twelv de a wi faada faada dem
4505,ACT,7,JNT,kaaz wi faada faada dem did bad main gens juozif dem sel im tu som man we tek im go ton sliev dong a iijip bot gad did de wid im
4506,ACT,7,JNT,an siev im outa aal a im chobl im mek im waiz an mek fiero di king a iijip spirit tek im so fiero pik im fi ruul uova iijip an di uol a im palis
4507,ACT,7,JNT,den staavieshan tek iijip an kienan an kaaz uol iip a piipl fi sofa an wi faada dem kudn get no fuud
4508,ACT,7,JNT,wen jiekob ier se fuud de a iijip im sen wi faada dem dong de fi di fos taim fi go bai fuud
4509,ACT,7,JNT,wen dem go bak dong de di sekan taim juozif mek im breda dem nuo uu im bi an fiero get fi nuo bout juozif fambili
4510,ACT,7,JNT,afta dat juozif sen fiim faada jiekob an im uol fambili aal sevntifaiv a dem
4511,ACT,7,JNT,so jiekob imself go dong a iijip an im an wi faada faada dem liv dong de til dem ded
4512,ACT,7,JNT,lieta dem muuv dem badi go beri dem iina di griev we iebriyam did bai a shekem iebriyam did bai da piis a lan de fram iemuor bwai pikni dem
4513,ACT,7,JNT,wen di taim did nier fi gad du wa im did pramis iebriyam di piipl iina iijip did get nofa an nofa
4514,ACT,7,JNT,til di taim wen
4515,ACT,7,JNT,wan neks king we neehn nuo notn bout juozif staat ruul uova iijip
4516,ACT,7,JNT,im tek advaantij a wi faada faada dem an mek dem sofa im fuos dem fi fling out dem likl pikni dem outa dem ous so dem wuda ded
4517,ACT,7,JNT,roun dem taim de muoziz did baan im a did wan pritipriti biebi im faada an mada did av im iina dem ous a tek kier a im fi chrii mont
4518,ACT,7,JNT,wen dem did afi put im outa di ous fiero daata fain im an tek im fi ar uona pikni an gruo im op
4519,ACT,7,JNT,dem tiich muoziz aal a di waiz sitn dem we di iijip piipl dem nuo an im ton wan big impuotant man we se an du som big impuotant sitn
4520,ACT,7,JNT,wen muoziz ton faati ier uol im mek op im main fi go luk fi fiim piipl di izrel piipl dem
4521,ACT,7,JNT,an wen im si wan a dem a get biit op fi no riizn im ron go elp im an kil di iijip man we did a biit im op
4522,ACT,7,JNT,muoziz tingk se fiim uona piipl wuda andastan se gad did a yuuz im fi tek dem outa dem sofarieshan bot dem neva andastan
4523,ACT,7,JNT,di neks die muoziz si tuu izrel man a fait im chrai fi paat dem an se tu dem se luk man di tuu a unu a breda so wa unu a fait fa
4524,ACT,7,JNT,bot di man we did a biit op di ada wan push we muoziz an se
4525,ACT,7,JNT,uu mek yu ruula an joj uova wi
4526,ACT,7,JNT,a kil yu waahn kom kil mi laik ou yu kil di iijip man yeside
4527,ACT,7,JNT,wen muoziz ier wa di man se im ron we go a midiyan go liv an ton farina an get tuu bwai pikni de
4528,ACT,7,JNT,afta faati ier did paas muoziz did iina di dezot nier mount sainai we
4529,ACT,7,JNT,wan ienjel kom tu im iina wan bush we did de pan faiya
4530,ACT,7,JNT,wen muoziz siit im shak so wen im go nier fi go si wa riili did a gwaan im ier di laad vais
4531,ACT,7,JNT,di laad se
4532,ACT,7,JNT,mi a di gad fi yu faada faada dem di gad fi iebriyam aizak an jiekob
4533,ACT,7,JNT,muoziz did so fried im staat fi chrimbl an im kudn luk pan di bush no muor
4534,ACT,7,JNT,den di laad se tu im tek aaf yu slipaz dem yu a tan op pan uoli grong
4535,ACT,7,JNT,mi luk an mi si ou mi piipl dem iina iijip a sofa mi ier ou dem a gruon so mi kom dong fi frii dem so kom mi ago sen yu bak dong a iijip
4536,ACT,7,JNT,a da siem muoziz ya dem did ton dem bak pan wen dem se
4537,ACT,7,JNT,a uu mek yu wan ruula an wan joj
4538,ACT,7,JNT,a im siem wan gad sen tu dem fi ruul dem an fi frii dem wid di elp a di ienjel we did taak tu im fram di bush
4539,ACT,7,JNT,im liid dem outa iijip an im du som powaful mirikl an sain iina iijip a di red sii an iina di dezot fi faati ier
4540,ACT,7,JNT,dis a di siem muoziz we tel di izrelait dem se
4541,ACT,7,JNT,gad ago sen unu wan prafit jos laik mi fram mongks unu uona piipl
4542,ACT,7,JNT,da siem muoziz ya did de de wid di izrel piipl we did gyada op iina di dezot im did de de wid wi faada faada dem an wid di ienjel we did taak tu im pan mount sainai an a im did get gad wod di wod we laas fi eva an a im kyari it kom gi wi
4543,ACT,7,JNT,bot wi faada faada dem mek op dem main se dem naa du wa im se dem fi du insteda dat dem push im wan said an staat wish iina dem aat fi go baka iijip
4544,ACT,7,JNT,dem se tu ieran
4545,ACT,7,JNT,bil op som gad fi wi we wi kyan kyari infronta wi kaaz di wan muoziz di wan we liid wi outa iijip wi no nuo wa apm tu im
4546,ACT,7,JNT,a da taim de dem did mek di faalz gad we luk laik wan bulkou dem bon sakrifais gi it an dem did wel api wid di sitn wa dem mek wid dem uona an
4547,ACT,7,JNT,bot gad ton we fram dem an lef dem fi worship di staar dem iina di skai dis a di siem ting wa rait dong iina di buk we di prafit dem rait
4548,ACT,7,JNT,unu izrel piipl a mi unu did kil animal an gi an bon sakrifais tu
4549,ACT,7,JNT,iina di dezot fi faati ier
4550,ACT,7,JNT,unu kyari di tent wich paat unu worship di faalz gad we niem molak
4551,ACT,7,JNT,an unu kyari wid unu di staar fi fuunu gad riefan
4552,ACT,7,JNT,an unu mek dem faalz gad de an unu worship dem
4553,ACT,7,JNT,so mi ago mek unu get kyari we go faar faar paas babilan
4554,ACT,7,JNT,iina di dezot wi faada faada dem did av wid dem di tent we shuo se gad did de mongks dem gad did tel muoziz fi mek it an im mek it siem laik ou gad did shuo im
4555,ACT,7,JNT,lieta wi faada faada dem get di tent fram fi dem faada dem kyari it wid dem wen dem go wid jashwa dem kyari it wid dem wen dem tek uova di konchri wich paat gad did ron out di piipl dem bifuo di izrelait dem riich an di tent did de op tu di taim wen king dievid did a ruul
4556,ACT,7,JNT,sieka ou dievid liv gad did api wid im dievid beg gad fi lou im fi bil op wan ous fiim wich paat aal a jiekob piipl kyan worship im
4557,ACT,7,JNT,bot a salaman bil wan ous fi gad
4558,ACT,7,JNT,bot wi nuo se di muos ai gad no liv iina ous we man mek wan a im prafit se
4559,ACT,7,JNT,di laad se evn a mi chuon we mi ruul fram
4560,ACT,7,JNT,an di ort a mi fut stuul
4561,ACT,7,JNT,so wa kaina ous yu ago bil fi mi
4562,ACT,7,JNT,ar wa kaina plies unu kyan gi mi fi liv
4563,ACT,7,JNT,no mi mek aal a dem sitn ya
4564,ACT,7,JNT,unu piipl unu stoban an aadiez an no waahn lisn tu gad mesij unu aat komiin jos laik di piipl dem we no biliiv iina gad unu eva ago gens wa di uoli spirit waahn siem laik we unu faada faada dem did du
4565,ACT,7,JNT,wich wan a gad prafit dem fi unu faada faada dem neva mek sofa dem aal kil gad mesinja dem we did tel dem fram wie bak wen se di wan we aalwiez du we rait did a kom bot unu sel im out an kil im
4566,ACT,7,JNT,iivn duo gad sen im ienjel dem tu unu fi gi unu im laa unu naa du we im se
4567,ACT,7,JNT,wen di juu liida dem ier dis dem beks wid im so til dem staat grain dem tiit
4568,ACT,7,JNT,bot di uoli spirit tek kanchuol a stiivn im faasn im yai op iina di skai an si gad brait brait lait iina evn an jiizas tan op a gad raitansaid
4569,ACT,7,JNT,im se luk mi si evn uopm op an di man we gad pik tan op a gad raitansaid
4570,ACT,7,JNT,wen dem ier dat dem baal out pan tap a dem vais kova op dem iez an di uol a dem ron dong pan im wan taim
4571,ACT,7,JNT,dem ron im outa di siti an staat stuon im an di wan dem we did a stuon im pudong dem kluoz a di fut a wan yong man we niem saal
4572,ACT,7,JNT,wen dem did a stuon im stiivn prie an se laad jiizas mi put mi spirit iina yu an
4573,ACT,7,JNT,den im jrap pan im nii an kaal out laad no uol da sin ya gens dem afta im se dat im ded
4574,ACT,8,JNT,an saal did de de an im did biliiv se dem did rait fi kil stiivn
4575,ACT,8,JNT,da die de wan torbl sofarieshan tek di choch iina jeruusilem an aal a di biliiva dem did get skyata skyata aal uova judiya an samieriya onggl di apasl dem neva get skyata skyata
4576,ACT,8,JNT,som man we worship gad beri stiivn an dem ala an baal fi im
4577,ACT,8,JNT,bot saal staat wok aad aad fi mash op di choch im did a go fram ous tu ous an a jrag out man an uman an fling dem iina prizn
4578,ACT,8,JNT,di biliiva dem we did get skyata skyata priich di gud nyuuz bout jiizas evriwe dem go
4579,ACT,8,JNT,filip go dong a wan siti iina samieriya an priich tu dem bout krais jiizas
4580,ACT,8,JNT,wen di kroud a piipl ier filip an si di mirikl dem wa im did a du aal a dem lisn gud tu wa im did a se
4581,ACT,8,JNT,wikid spirit baal out an kom outa nof piipl an nof kripl piipl an piipl we kudn muuv at aal get beta
4582,ACT,8,JNT,so di uol a di piipl dem iina di siti did wel api
4583,ACT,8,JNT,nou yu did av wan man iina di toun niem saiman fi wan lang taim im did a wok uobiya an di piipl dem kudn biliiv som a di powaful sitn dem we im wuda du an im yuus tu kliem se im a wan big impuotant sumadi
4584,ACT,8,JNT,evri jak man iina samieriya fram di likl man tu di big impuotant wan dem lisn tu im dem se da man ya a di gad we niem di griet powa a im kom dong kom ton saiman
4585,ACT,8,JNT,dem did lisn tu im aad aad kaaz fi wan lang lang taim dem kudn biliiv di sitn dem we dem si im du
4586,ACT,8,JNT,bot wen dem biliiv di gud nyuuz we filip did a priich bout gad kindom an jiizas krais evribadi man an uman go get baptaiz
4587,ACT,8,JNT,aal saiman biliiv an get baptaiz tu im fala filip evriwe im go an im kudn biliiv di mirikl dem we filip did a du
4588,ACT,8,JNT,wen di apasl dem iina jeruusilem ier se di piipl iina samieriya biliiv an staat fala gad wod dem sen piita an jan tu dem
4589,ACT,8,JNT,wen dem riich dem prie fi dem dat di uoli spirit wuda kom tek kanchuol a dem
4590,ACT,8,JNT,kaaz di uoli spirit neva tek kanchuol a non a dem yet filip did onggl baptaiz dem kaaz dem did biliiv di gud nyuuz bout jiizas
4591,ACT,8,JNT,so piita an jan put dem an pan dem an di uoli spirit kom liv iina dem
4592,ACT,8,JNT,wen saiman si se piipl get di uoli spirit wen di apasl dem put dem an pan dem im chrai fi bai powa fram dem
4593,ACT,8,JNT,im se gi mi da powa ya tu mek mi kyan put mi an pan piipl an mek dem get di uoli spirit
4594,ACT,8,JNT,piita se mi uop se yu an yu moni go a el kaaz yu tingk se yu kuda bai di uoli spirit wa gad gi piipl
4595,ACT,8,JNT,yu no av no paat iina da wok ya kaaz yu aat no rait iina gad yai
4596,ACT,8,JNT,ton we fram di wikid sitn dem we yu a tingk bout an prie an beg gad fi paadn yu da wie de im maita paadn yu fi di wikid sitn dem we yu av iina yu aat
4597,ACT,8,JNT,kaaz mi si se yu grojful an bad main an sin av yu laik wan prizna
4598,ACT,8,JNT,den saiman se tu dem unu prie tu di laad fi mi so dat non a di sitn dem we unu taak bout wi no apm tu mi
4599,ACT,8,JNT,afta piita an jan don tel di piipl wa dem nuo bout di laad an priich di gud nyuuz dem go baka jeruusilem pan di wie dem priich di gud nyuuz iina nof samaritan dischrik
4600,ACT,8,JNT,nou wan a di laad ienjel go tu filip an se tu im git op an go tek di sout ruod di ruod we go fram jeruusilem tu gaaza piipl no riili yuuz da ruod de agen
4601,ACT,8,JNT,so filip get op an lef wen im did a chravl pan di ruod im bok op wan man we kom fram iitiyuopiya im a did wan impuotant man a im did inchaaj a aal a di moni fi kyandiis kwiin fi iitiyuopiya im did go a jeruusilem fi go worship gad an wen im a go baka im yaad
4602,ACT,8,JNT,im did sidong iina im aas an bogi kyaat a riid di buk we di prafit aizaiya rait
4603,ACT,8,JNT,di spirit tel filip se gwaan go jain da bogi de an stie kluos tu it
4604,ACT,8,JNT,den filip ron op tu di bogi an ier di man a riid sitn we di prafit aizaiya rait filip aks im se yu andastan wa yu a riid
4605,ACT,8,JNT,di man se ou mi fi andastan ef nobadi no elp mi an tel mi we it miin so im aks filip fi kom op kom sidong wid im
4606,ACT,8,JNT,di paat a gad wod we di man did a riid dis a wa it se
4607,ACT,8,JNT,dem tek im an liid im we laik ou dem wuda liid wan shiip go a di plies fi kil im
4608,ACT,8,JNT,an siem laik ou wan biebi shiip tan op an no mek wan soun wen dem a kot aaf im wul
4609,ACT,8,JNT,a siem so im neva se a wod
4610,ACT,8,JNT,dem shiem im an tek im mek preke an im neva get no jostis
4611,ACT,8,JNT,nobadi kyan taak bout fiim pikni pikni dem
4612,ACT,8,JNT,kaaz dem kil im
4613,ACT,8,JNT,di man aks filip se tel mi sopm a uu di prafit did a taak bout imself ar sumadi els
4614,ACT,8,JNT,so filip staat a di siem paat we im did a riid an priich tu im di gud nyuuz bout jiizas
4615,ACT,8,JNT,dem did stil a gwaan pan di ruod wen dem kech a wan plies we waata de di man we inchaaj a di moni se tu filip luk si waata de wa fi tap mi fram get baptaiz rait nou
4616,ACT,8,JNT,so di man aada im jraiva fi tap di bogi den im an filip go dong iina di puul a waata an filip baptaiz im
4617,ACT,8,JNT,afta dem kom op outa di waata aal av a sodn gad spirit jos tek we filip an di man we inchaaj a di moni neva si im agen so im ed fi im yaad a gi gad priez
4618,ACT,8,JNT,den filip si se gad spirit tek im go a azuotos fram deso im gwaan priich gad wod tu aal di toun dem til im riich a sesuriiya
4619,ACT,9,JNT,roun dem siem taim de saal stil did a chretn fi kil aaf di biliiva dem im go tu di liida fi di priis dem
4620,ACT,9,JNT,an aks im fi gi im leta fi kyari go gi di liida fi di juu dem choch a damaskos so dat ef im fain nobadi we a fala wa jiizas tiich weda man ar uman im wuda ares dem an kyari dem bak go a jeruusilem
4621,ACT,9,JNT,wen dem did de pan dem wie an did nier damaskos aal av a sodn wan brait brait lait fram evn shain roun saal
4622,ACT,9,JNT,im jrap a grong an ier sumadi se tu im se saal saal wa mek yu a mek mi sofa
4623,ACT,9,JNT,saal aks a uu yu sa jiizas ansa mi a jiizas di wan we yu a mek sofa
4624,ACT,9,JNT,git op an go iina di toun sumadi iin de wi tel yu wa yu mos du
4625,ACT,9,JNT,di man dem we did a chravl wid saal tan op de bot dem did so shak dem kudn se a wod dem ier di sumadi we did a taak tu saal bot dem neva si nobadi
4626,ACT,9,JNT,saal get op bot wen im uopm im yai dem im kudn si a ting so dem uol im an an liid im go a damaskos
4627,ACT,9,JNT,fi chrii die saal kudn si notn an im neehn nyam ar jringk notn niida
4628,ACT,9,JNT,nou yu did av wan man iina damaskos niem ananaiyas we did biliiv iina jiizas iina wan vijan di laad se tu im se ananaiyas
4629,ACT,9,JNT,im ansa yes laad
4630,ACT,9,JNT,di laad se tu im se go uova juudas ous pan chriet chriit an aks fi wan man fram taasos niem saal im de de a prie
4631,ACT,9,JNT,an get wan vijan a wan man niem ananaiyas we kom kom put im an pan im fi mek im kyan si agen
4632,ACT,9,JNT,ananaiyas se bot laad nof piipl tel mi bout da man de an di uol iip a wikid sitn dem we im du tu yu piipl dem iina jeruusilem
4633,ACT,9,JNT,an im get di powa an di rait fram di ed priis fi kom dong ya kom ares enibadi we kaal pan yu niem
4634,ACT,9,JNT,bot di laad se tu ananaiyas se gwaan kaaz mi pik da man ya fi sorv mi mi pik im fi go tel piipl bout mi piipl we a no juu di king dem an di izrel piipl dem tu
4635,ACT,9,JNT,mi ago shuo im umoch im afi go sofa fi fi mi siek
4636,ACT,9,JNT,so ananaiyas go a di ous we saal did de im go iina di ous put im an pan saal an se breda saal di laad jiizas di wan we yu did si wen yu did de pan yu wie a kom ya im sen mi tu yu im sen mi so yu wi kyan si agen an fi mek di uoli spirit kom liv iina yu
4637,ACT,9,JNT,siem taim im a taak som sitn we komiin laik fish skiel jrap aafa saal yai an im kuda si agen den im get op an get baptaiz
4638,ACT,9,JNT,an afta saal get sopm fi iit im get bak chrang agen
4639,ACT,9,JNT,saal tan a damaskos fi kopl die wid di piipl dem we biliiv iina jiizas
4640,ACT,9,JNT,saal neva wies no taim im staat priich siem taim iina di juu dem choch se jiizas a gad bwai pikni
4641,ACT,9,JNT,an aal a di piipl we ier im shak so dem staat fi aks dem wan aneda se a no da siem man ya did a chrai fi kil aaf di piipl dem iina jeruusilem we worship jiizas a no im kom dong ya fi ares piipl an kyari dem go baka di ed priis
4642,ACT,9,JNT,bot gad gi saal muor an muor powa fi priich im did a pruuv fram gad wod se jiizas a di wan we gad sen fi siev piipl an di juu dem we liv iina damaskos did kanfyuuz kaaz dem kudn fain notn rang wid wa im did a tiich
4643,ACT,9,JNT,afta wan lang taim paas dem siem juu de gyada op an plan fi kil saal
4644,ACT,9,JNT,bot saal did fain out bout it die an nait dem wach di siti giet fi si ef dem kuda kech im fi kil im
4645,ACT,9,JNT,so wan nait som a saal falara dem tek im an let im dong iina wan baaskit chuu wan uol iina di siti waal
4646,ACT,9,JNT,wen saal kech a jeruusilem im chrai fi jain op wid di piipl dem we biliiv iina jiizas bot aal a dem did fried a im kaaz dem neva biliiv se im did riili get siev
4647,ACT,9,JNT,bot baanabas elp im im tek im tu di apasl dem im tel dem ou saal si di laad jiizas wen im did a go a damaskos ou di laad taak tu im an ou im neva fried fi priich tu di piipl iina damaskos bout jiizas
4648,ACT,9,JNT,so saal tan wid di apasl dem an muuv roun wid dem iina jeruusilem an im neva fried fi priich tu di piipl bout jiizas
4649,ACT,9,JNT,im taak bout jiizas an riizn wid di juu dem we taak griik bot dem chrai fi kil im
4650,ACT,9,JNT,wen di piipl we biliiv iina jiizas fain out se di juu dem did a chrai fi kil saal dem tek im dong a sesuriiya an sen im we go a taasos
4651,ACT,9,JNT,den di choch dem we did iina judiya gyalalii an samieriya get a briek fram di sofarieshan we dem did a go chuu fi a wail di choch gruo muor an muor kaaz dem di a du we de laad waahn dem fi du an di uoli spirit did a wok wid dem
4652,ACT,9,JNT,wail piita did a go fram plies tu plies im go a lida go luk fi gad piipl
4653,ACT,9,JNT,im fain wan man dong de niem ieniyas we did kripl fi iet ier an kudn get op outa im bed
4654,ACT,9,JNT,piita se tu im se ieniyas jiizas krais mek yu beta git op an ruol op yu bed siem taim ieniyas get op
4655,ACT,9,JNT,evribadi we liv iina lida an sheran ton tu di laad wen dem si wa apm tu im
4656,ACT,9,JNT,nou yu did av wan uman we biliiv iina jiizas we liv a japa shi did niem tabita bot iina griik shi niem daakas shi did eva a du gud an a elp puo piipl
4657,ACT,9,JNT,wail piita did de a lida shi tek sik an ded dem wash ar badi an put it iina wan opstiez ruum
4658,ACT,9,JNT,lida neva faar fram japa so wen di piipl we biliiv iina jiizas ier se piita did de a lida dem sen tuu man tu im wid wan mesij se ori op kum ya kwik kwik
4659,ACT,9,JNT,so piita get op siem taim an go wid dem wen im kech de dem kyari im opstiez tu di ruum aal a di uman dem uufa ozban did ded tan op saida im a baal an a shuo im aal a di kluoz dem we daakas yuus tu mek wen shi did alaiv
4660,ACT,9,JNT,piita sen aal a dem outa di ruum den im go dong pan im nii an prie tu gad den im ton tu di ded uman an se tabita git op shi uopm op ar yai dem an wen shi si piita shi sidong op
4661,ACT,9,JNT,im uol ar an an elp ar tan op den im kaal aal a gad piipl an di uman dem uufa ozban dem did ded tu an shuo dem se daakas kom bak alaiv
4662,ACT,9,JNT,piipl aal uova japa ier bout wa apm an ton tu di laad
4663,ACT,9,JNT,piita tan a japa fi wan gud likl wail wid saiman wan man we mek leda
4664,ACT,10,JNT,nou yu did av wan man dong a sesuriiya niem kaaniiliyos im a did paat a wan big gruup a suoja we kom fram itali an im a did ed fi onjrid a dem
4665,ACT,10,JNT,im an im uol fambili aalwiez worship gad nof taim im wuda elp puo piipl an im aalwiez a prie tu gad
4666,ACT,10,JNT,wan die roun chrii aklak kaaniiliyos get wan vijan iina im vijan im si wan a gad ienjel kom tu im di ienjel se tu im se kaaniiliyos
4667,ACT,10,JNT,kaaniiliyos faasn im yai pan di ienjel an staat kech im fried im aks a wa laad
4668,ACT,10,JNT,di ienjel ansa im se gad ier yu prieya dem an im si di gud sitn dem we yu du fi puo piipl gad memba di sitn dem we yu du an tu im dem komiin laik wan sakrifais
4669,ACT,10,JNT,nou sen som man go a japa an tel dem fi bring bak wan man niem saiman an we dem kaal piita tu
4670,ACT,10,JNT,im a stie a saiman ous di wan we mek leda an we liv a di siisaid
4671,ACT,10,JNT,afta di ienjel we taak tu im lef kaaniiliyos kaal tuu a im speshal sorvant dem an wan a im suoja we sorv im an we aalwiez worship gad
4672,ACT,10,JNT,im tel dem evriting we di ienjel tel im an sen dem go a japa
4673,ACT,10,JNT,di neks die roun twelv aklak wen dem did riich nier di siti piita go op pan di ous tap fi prie
4674,ACT,10,JNT,piita did get onggri an waahn sopm fi iit an wail im did a wiet fi di fuud im get wan vijan
4675,ACT,10,JNT,iina im vijan im si evn uopm op an sitn laik wan big big shiit a kom dong tu ort laik se piipl did a uol di fuo kaana dem an a let it dong
4676,ACT,10,JNT,iina di shiit im si aal kaina animal animal we av fuo fut animal we kraal pan dem beli an av kuol blod an som wail bod
4677,ACT,10,JNT,den im ier wan vais se tu im se piita git op kil som a dem animal ya an nyam dem
4678,ACT,10,JNT,piita se uu mi nuo laad ou mi fi du dat mi neva nyam non a dem sitn de we di laa se no fi nyam kaaz dem no kliin
4679,ACT,10,JNT,den di vais se tu piita di sekan taim se no tek notn we gad mek kliin an se it doti an no gud fi iit
4680,ACT,10,JNT,im ier di vais se di siem ting chrii taim an den di shiit get tek op bak iina evn
4681,ACT,10,JNT,siem taim piita de de a chrai fi figa out wa di vijan miin di man dem we kaaniiliyos did sen fain saiman ous an did tan op a di giet
4682,ACT,10,JNT,dem kaal out loud an aks ef saiman piita de de
4683,ACT,10,JNT,piita did stil a tingk bout di vijan wen di uoli spirit se tu im se luk piita chrii man a luk fi yu
4684,ACT,10,JNT,so git op an go dongstiez tu dem no fried fi go wid dem kaaz a mi mek dem kom fi yu
4685,ACT,10,JNT,so piita go dongstiez tu dem an se tu dem se si mi ya a mi unu a luk fa wa unu a luk fi mi fa
4686,ACT,10,JNT,di man dem ansa im se a kaaniiliyos wan ed man fi onjrid suoja sen wi aal a di juu dem tingk im a gud sumadi an dem shuo im nof rispek wan a gad ienjel tel im fi sen fi yu so im kyan ier wa yu av fi se
4687,ACT,10,JNT,den piita tek dem iina a di ous an put dem op fi di nait
4688,ACT,10,JNT,di neks die piita di man dem we did kom fi im an som a di breda dem fram japa ed out fi kaaniiliyos yaad
4689,ACT,10,JNT,di die afta dat piita riich a sesuriiya kaaniiliyos did a wiet pan dem so im gyada op aal a im fambili an fren dem iina im ous til dem kom
4690,ACT,10,JNT,wen piita go iina di ous kaaniiliyos miit im a di duor an jrap a im fut fi worship im
4691,ACT,10,JNT,bot piita elp im fi get op im se tan op man mi a jos wan man siem laik yu
4692,ACT,10,JNT,piita did stil a taak tu kaaniiliyos wen im go iina di ous an fain wan uol iip a piipl a wiet pan im
4693,ACT,10,JNT,so piita se tu dem aal a unu nuo se azkaadn tu di juu dem laa it no rait fi wan juu av notn fi du wid piipl we a no juu ar fi go a dem yaad bot gad shuo mi se mi no fi luk pan nobadi an tingk se dem no kliin ar se it rang fi mi kip kompni wid dem
4694,ACT,10,JNT,so wen yu sen kom kaal mi mi neva aks no kwestiyan mi jos kom so nou dat mi de ya tel mi wa mek yu sen fi mi
4695,ACT,10,JNT,kaaniiliyos se tu im se fuo die ago siem chrii aklak iina di die ya mi did de iina mi ous a prie aal av a sodn mi si wan man iina som brait brait kluoz a tan op infronta mi
4696,ACT,10,JNT,im se tu mi se kaaniiliyos gad ier yu prieya an im memba wa yu du fi puo piipl
4697,ACT,10,JNT,nou sen som man go a japa fi wan man niem saiman we dem kaal piita im a stie a saiman yaad di wan we mek leda an we liv a di siisaid
4698,ACT,10,JNT,so mi sen fi yu siem taim an mi riili api se yu nais inof fi kom gad de ya wid wi an aal a wi wel waahn fi ier evriting we gad tel yu fi tel wi
4699,ACT,10,JNT,den piita staat taak tu dem im se nou mi riili andastan se gad no paashal
4700,ACT,10,JNT,bot enibadi no mata wich konchri dem kom fram ef dem worship im an aalwiez du we rait im wi tek dem fiim piipl
4701,ACT,10,JNT,unu nuo di mesij we gad sen kom tu di izrel piipl di mesij we se dat gad ago yuuz jiizas we a laad fi evribadi fi mek tingz rait wid im an piipl
4702,ACT,10,JNT,unu nuo bout di big impuotant sitn dem we apm aal uova judiya it staat iina gyalalii afta jan priich tu di piipl an tel dem fi ton we fram dem sin an get baptaiz
4703,ACT,10,JNT,unu nuo ou gad did gi jiizas we kom fram nazaret im uoli spirit an powa jiizas go aal bout a du gud sitn an aal a di piipl we di devl did kanchuol jiizas frii dem kaaz gad did de wid im
4704,ACT,10,JNT,wi did si evriting we im du iina jeruusilem an di res a juu konchri dem dem niel im pan di kraas an kil im
4705,ACT,10,JNT,bot gad mek im kom bak alaiv chrii die lieta an kaaz piipl fi si im
4706,ACT,10,JNT,a no evribadi did si im onggl wi di wan dem we gad did pik fram wie bak wen wi we iit an jringk wid im afta im kom bak alaiv
4707,ACT,10,JNT,jiizas aada wi fi priich tu di piipl an fi mek dem nuo se a im a di wan we gad pik fi joj piipl we a liv an piipl we ded
4708,ACT,10,JNT,aal a di prafit dem taak bout im an se gad wi paadn enibadi we biliiv iina jiizas fi aal a dem sin kaaz dem chos iina jiizas
4709,ACT,10,JNT,piita did stil a priich wen aal av a sodn di uoli spirit kom dong an tek kanchuol a aal a di piipl we did a lisn tu di mesij
4710,ACT,10,JNT,di juu dem we biliiv iina jiizas an we did kom wid piita did shak dem did shak fi si se gad gi di uoli spirit iivn tu di piipl we a no juu
4711,ACT,10,JNT,dem nuo se dem get di uoli spirit kaaz dem did ier di piipl we a no juu a taak iina tongz an a priez gad den piita se
4712,ACT,10,JNT,gad gi di uoli spirit tu dem piipl ya siem laik wi so enibadi kyan tap dem fram get baptaiz
4713,ACT,10,JNT,so piita gi aada fi dem get baptaiz iina jiizas krais niem den di piipl a kaaniiliyos ous aks im fi stie wid dem fi a likl wail
4714,ACT,11,JNT,di apasl dem an di ada breda an sista dem aal uova judiya we biliiv iina jiizas ier se di piipl we a no juu biliiv gad wod tu
4715,ACT,11,JNT,so wen piita go baka jeruusilem di biliiva dem we sorkomsaiz did tingk im rang an staat aagyu wid im
4716,ACT,11,JNT,dem se tu im se yu go a di ous a piipl we a no juu an iit wid dem
4717,ACT,11,JNT,so piita tel dem evri singgl ting we apm fram staat tu finish im se
4718,ACT,11,JNT,mi did de iina di siti dong a japa a prie an get wan vijan iina mi vijan mi si sitn laik wan big big shiit get let dong fram di skai it did komiin laik piipl did uol di fuo kaana dem an a let it dong tu we mi did de
4719,ACT,11,JNT,wen mi luk iina di shiit mi si aal kaina animal animal we av fuo fut animal we kraal pan dem beli an av kuol blod an som wail bod
4720,ACT,11,JNT,den mi ier wan sumadi se tu mi piita git op kil som a dem animal ya an nyam dem
4721,ACT,11,JNT,an mi ansa im se uu mi nuo laad ou mi fi du dat mi neva nyam non a dem de sitn de we di laa se yu no fi nyam kaaz dem no kliin
4722,ACT,11,JNT,den di vais fram evn se tu mi di sekan taim se no tek notn we gad mek kliin an se it doti an no gud fi iit
4723,ACT,11,JNT,chrii taim di siem ting apm an den di shiit get tek op bak iina evn
4724,ACT,11,JNT,siem taim dat apm chrii man we kom fram sesuriiya riich a di ous we wi did a stie
4725,ACT,11,JNT,di uoli spirit tel mi fi go wid dem an no ich dem siks breda ya did go a sesuriiya wid mi an aal a wi go iina kaaniiliyos ous
4726,ACT,11,JNT,im tel wi ou im did si wan ienjel kom tu im iina im ous an tel im fi sen som man go a japa go kaal saiman piita
4727,ACT,11,JNT,im wi priich wan mesij tu yu da mesij de wi tel yu an evribadi iina yu ous ou unu kyan get siev
4728,ACT,11,JNT,den siem taim mi staat taak tu dem di uoli spirit tek kanchuol a dem siem laik ou im did tek kanchuol a wi di fos taim
4729,ACT,11,JNT,a da taim de mi memba ou di laad did se jan baptaiz piipl wid waata bot gad ago baptaiz unu wid di uoli spirit
4730,ACT,11,JNT,so ef gad gi di uoli spirit tu di piipl we a no juu siem laik ou im did gi wi di uoli spirit kaaz wi biliiv iina jiizas a uu mi fi go fait gens gad
4731,ACT,11,JNT,wen dem ier aal we piita se dem tap aagyu wid im insteda dat dem staat priez gad an se so den gad gi di piipl we a no juu di chaans fi ton we fram dem sin an get siev so dem kyan liv fi eva an eva
4732,ACT,11,JNT,afta di juu dem kil stiivn sofarieshan tek di piipl dem we biliiv iina jiizas an kaaz som a dem fi get skyata skyata dem skyata go klier a foniisiya saipros an antiyak an evriwe dem go dem priich di gud nyuuz bot a onggl di juu dem wan dem did a priich tu
4733,ACT,11,JNT,bot yu did av som man we kom fram saipros an sairiin we did mongks dem piipl de we kom a antiyak dem man de staat tu priich di gud nyuuz bout di laad jiizas tu di piipl we a no juu tu
4734,ACT,11,JNT,di laad gad did de wid dem an im gi dem powa fi priich an wan uol iip a piipl biliiv an ton tu di laad
4735,ACT,11,JNT,nyuuz bout wa did a apm iina antiyak riich di piipl dem iina jeruusilem we biliiv iina di laad so di liida dem sen baanabas go a antiyak
4736,ACT,11,JNT,wen im riich an si ou gad did gud tu dem iivn duo dem neva dizorv it im did wel api an elp push aal a dem fi gwaan chos iina di laad wid aal a dem aat
4737,ACT,11,JNT,baanabas a did wan gud man di uoli spirit did tek kanchuol a im laif an im did biliiv nof nof sieka im uol iip muor piipl ton tu di laad an get siev
4738,ACT,11,JNT,den baanabas lef go a taasos fi go luk fi saal
4739,ACT,11,JNT,an wen im fain im im kyari im baka antiyak wid im so fi wan uol ier baanabas an saal miit op wid di choch piipl an tiich kroud an kroud a piipl an dong a antiyak a di fos plies we di biliiva dem get di niem kristiyan
4740,ACT,11,JNT,roun dem siem taim de som prafit fram jeruusilem kom dong a antiyak
4741,ACT,11,JNT,wan a dem we niem agabos tan op fi priich di uoli spirit tek kanchuol a im an mek im taak bout ou wan torbl staavieshan ago tek di uol worl wa agabos se apm wen taim klaadiyos did a ruul uova ruom
4742,ACT,11,JNT,so di piipl dem we biliiv iina jiizas mek op dem main fi elp gad piipl we de iina judiya evribadi gi wa dem kuda gi an dem gi bies pan wa dem av
4743,ACT,11,JNT,dem sen di moni wid baanabas an saal go gi di choch liida dem a jeruusilem
4744,ACT,12,JNT,roun dem taim de king erad gi aada fi ares som a di choch piipl dem im du dat kaaz im did plan fi mek dem sofa aad aad
4745,ACT,12,JNT,im mek dem kil jiemz jan breda wid wan suod
4746,ACT,12,JNT,wen im si se wa im did du tu jiemz mek di juu dem api im gi aada fi ares piita tu dis apm wen di paasuova alidie did a gwaan
4747,ACT,12,JNT,afta erad mek im suoja dem ares piita im put im iina prizn im put fuo gruup a suoja fi gyaad im an iich gruup did av fuo suoja erad did plan fi joj piita infronta evribadi wen di paasuova alidie don
4748,ACT,12,JNT,so dem kip piita lak op iina prizn bot di choch piipl dem did a prie tu gad wid aal a dem aat fi im
4749,ACT,12,JNT,pan da siem nait de di nait bifuo erad did plan fi joj piita infronta evribadi piita did a sliip bitwiin tuu suoja dem did tai im op wid tuu chien an dem did av tuu suoja infronta di duor a gyaad di prizn
4750,ACT,12,JNT,aal av a sodn wan a di laad ienjel dem tan op infronta piita an wan brait brait lait shain iina di prizn im lik piita iina im said an wiek im op im se git op kwik siem taim di chien jrap aafa piita an
4751,ACT,12,JNT,di ienjel se tu piita se bokl yu belt an put aan yu slipaz so piita du dat den di ienjel se tu im se put aan yu lang jakit an fala mi
4752,ACT,12,JNT,piita fala di ienjel outa di prizn bot im neva tingk se wa di ienjel did a du did riili a apm im did tingk se a wan vijan
4753,ACT,12,JNT,afta di tuu a dem paas di fos an di sekan gyaad dem riich di aiyan giet we liid iina di siti di giet uopm itself fi dem an dem go chuu di giet an waak dong wan naro chriit aal av a sodn di ienjel disapier lef piita
4754,ACT,12,JNT,a da taim de piita kom tu imself an se nou mi nuo fi riil se di laad sen im ienjel an frii mi fram erad an di sitn dem we di juu dem did tingk erad did ago du tu mi
4755,ACT,12,JNT,wen piita si wa riili apm im go a mieri ous dat a jan maak mada nof piipl did gyada op an did a prie
4756,ACT,12,JNT,wen im nak a di giet wan sliev gyal niem ruoda go tu im
4757,ACT,12,JNT,wen shi ier di vais an fain out se a did piita di wie ou shi did so api shi ron bak iina di ous an no uopm di giet shi tel evribadi se a piita outa duor
4758,ACT,12,JNT,bot dem se tu ar se yu ed a tek yu bot shi kip aan a tel dem se a im out de fi riil an dem kip aan a se tu ar se a mosi im ienjel
4759,ACT,12,JNT,aal da taim de piita did stil a di giet a nak wen dem uopm di duor an si im dem did wel shak
4760,ACT,12,JNT,so piita mek wan sain wid im an an se shhh tap unu naiz den im tel dem ou di laad gad sen wan a im ienjel an frii im outa prizn im se tel jiemz an di ada breda dem bout wa apm afta dat im lef an go a wan neda plies
4761,ACT,12,JNT,wen die lait di suoja dem did fried an wel kanfyuuz kaaz non a dem kudn tel wa apm tu piita
4762,ACT,12,JNT,afta erad sorch fi piita an kudn fain im im kwestiyan di gyaad dem an gi aada fi tek dem an kil dem
4763,ACT,12,JNT,den erad lef judiya an go a sesuriiya go stie
4764,ACT,12,JNT,erad did riili riili beks wid di piipl dem fram taiya an saidan so di piipl dem jain op tugeda iina wan gruup an go fi miit di king bot fos dem manij fi get blastos we di inchaaj a di king palis fi elp dem den dem go beg di king paadn an mek piis wid im kaaz dem get fi dem fuud fram di king konchri
4765,ACT,12,JNT,wen di die kom we erad did set fi miit wid dem im put aan im speshal king kluoz sidong pan im speshal siit fi joj an taak tu di piipl dem
4766,ACT,12,JNT,wen di piipl dem ier di king dem staat fi shout out an a se a no jos wan naamal man dis a taak im soun laik im a wan gad
4767,ACT,12,JNT,siem taim wan a di laad ienjel chraik dong erad kaaz im tek di priez fi imself insteda mek di piipl dem priez gad di siknis we im get mek worm staat nyam im til im ded
4768,ACT,12,JNT,bot muor an muor piipl ier gad wod an staat biliiv iina jiizas
4769,ACT,12,JNT,afta baanabas an saal don wa dem did go a jeruusilem fi du dem lef an tek jan maak wid dem
4770,ACT,13,JNT,nou yu did av som prafit an som tiicha mongks di biliiva dem we did de a antiyak man laik baanabas simiyan we dem kaal naiga luushos fram sairiin manoyen im an erad di ruula a did gud gud fren fram dem a pikni an saal
4771,ACT,13,JNT,dem did a sorv di laad an a kip we fram fuud wen di uoli spirit se tu dem se frii op baanabas an saal so dem kyan du di wok we mi did pik dem fi du
4772,ACT,13,JNT,so afta dem taim fi kip we fram fuud an prie did don dem put dem an pan baanabas an saal ed prie fi dem an sen dem aaf
4773,ACT,13,JNT,di uoli spirit sen out di tuu a dem an dem lef go dong a siluukiya an fram deso dem siel go saipros
4774,ACT,13,JNT,wen dem riich a salamis dem staat priich gad wod iina di juu dem choch dem did av jan wid dem fi elp dem wid di wok
4775,ACT,13,JNT,afta dem chravl kraas di uol konchri til dem riich wie a pafos dem miit wan uobiya man wan juu we niem barjiizas we a did wan faalz prafit
4776,ACT,13,JNT,barjiizas an di govana fi di konchri sorjiyos paalos a did fren di govana a did wan man we brait an av nof sens im sen kaal baanabas an saal kaaz im did waahn fi ier gad wod
4777,ACT,13,JNT,bot elimas di uobiya man iina di griik langwij a so dem kaal im tan op chrang gens baanabas an saal a chrai fi mek di govana ton gens di gud nyuuz
4778,ACT,13,JNT,bot di uoli spirit tek kanchuol a saal we dem kaal paal an im luk chriet pan elimas
4779,ACT,13,JNT,an se tu im se yu komiin laik sietan pikni yu aalwiez a go gens evriting we rait yu ful op a lai an yu a wan uol jinal yu naa tap chrai fi mek di laad chuut komiin laik se it a lai
4780,ACT,13,JNT,rait nou gad ago chraik yu dong an blain yu an yu naa go kyan si di son lait fi nou
4781,ACT,13,JNT,siem taim im yai dem get fag op an daak an im staat fiil im wie roun an a chrai fi fain sumadi fi uol im an an liid im we im waahn fi go
4782,ACT,13,JNT,wen di govana si evriting wa apm im biliiv an wa paal an baanabas did a tiich bout di laad jiizas did riili kaaz im fi wanda aad aad
4783,ACT,13,JNT,paal an di man dem we did a chravl wid im siel fram pafos go a porga iina pamfiliya bot jan lef dem an ton bak go a jeruusilem
4784,ACT,13,JNT,dem lef porga an go a pisidiyan antiyak pan di sabat dem go iina di juu dem choch go sidong
4785,ACT,13,JNT,afta sumadi riid fram di laa buk an fram di prafit dem di liida dem fi di juu dem choch sen wan mesij tu dem se breda ef unu av wan mesij we kyan elp bil op di piipl dem unu taak op
4786,ACT,13,JNT,so paal get op an mek wan sain wid im an tu di piipl an se aal a unu izrel piipl an piipl we a no juu we worship gad ier wa mi a se
4787,ACT,13,JNT,di gad fi di izrel piipl pik wi faada faada dem im mek im piipl gruo muo an muo an get nof an chrang wen dem did a liv iina iijip den im yuuz im powa an frii dem outa da konchri de
4788,ACT,13,JNT,fi bout faati ier out iina di bush we nobadi neva liv im tek kier a dem an put op wid dem bad brok wie
4789,ACT,13,JNT,im mek dem kil aaf an mash op di piipl dem fram sevn difrant konchri we did liv iina kienan an tek fi dem konchri gi fiim piipl
4790,ACT,13,JNT,aal a dem sopm ya tek bout fuo onjrid an fifti ier fi apm
4791,ACT,13,JNT,afta dat gad riez op liida mongks dem wan afta di ada til di taim wen im gi dem samwel di prafit
4792,ACT,13,JNT,den di piipl aks samwel fi pik wan king gi dem so gad pik saal kish bwai pikni we kom fram benjamin chraib an im ruul dem fi faati ier
4793,ACT,13,JNT,gad tek we di king pozishan fram saal an gi dievid gad taak gud bout dievid im se
4794,ACT,13,JNT,mi si se dievid jesi bwai pikni a wan man we wi tingk ou mi wuda tingk an we wi du evriting we mi waahn im fi du
4795,ACT,13,JNT,da siem man ya dievid gad pik wan a im pikni pikni dem di wan niem jiizas an sen im fi kom siev di izrel piipl kaaz a dat im did pramis dem faada faada se im wuda du
4796,ACT,13,JNT,bifuo jiizas did kom jan priich tu di izrel piipl dem se dem fi ton we fram dem sin an get baptaiz
4797,ACT,13,JNT,wen jan did suun don di wok we gad gi im fi du im se tu di piipl dem se unu tingk se mi a di wan we fi kom bot mi a no im nuo bot di wan we fi kom suun kom an mi no iivn gud inof fi tek aaf im slipaz aafa im fut
4798,ACT,13,JNT,breda an sista we a iebriyam pikni an aal a unu we a no juu we rispek gad a wi di mesij kom tu bout ou gad siev piipl
4799,ACT,13,JNT,bot di piipl dem we liv iina jeruusilem an dem ruula dem neva andastan se jiizas a di wan we did kom fi siev dem di sitn dem we di prafit rait an we di piipl an dem liida dem riid bout iina dem choch evri sabat dem mek aal a dem sitn de kom chuu wen dem ton dem bak pan jiizas an sen im fi go ded
4800,ACT,13,JNT,iivn duo dem neva fain notn fi chaaj im fa dem beg pailat fi kil im pan di kraas
4801,ACT,13,JNT,afta di izrel piipl dem du aal we di prafit dem se dem wuda du tu jiizas dem tek im badi aafa di kraas an beri it iina wan griev
4802,ACT,13,JNT,bot gad mek im kom bak alaiv
4803,ACT,13,JNT,an difrant difrant taim fi kopl die wel jiizas shuo imself tu di piipl dem we did kom wid im fram gyalalii tu jeruusilem a dem siem piipl de a tel piipl bout im nou
4804,ACT,13,JNT,gad did mek wan pramis tu wi faada faada dem an wi de ya fi tel unu di gud nyuuz bout di pramis
4805,ACT,13,JNT,im kip im pramis we im did mek tu wi faada faada dem wen im mek jiizas kom bak alaiv kaaz it rait dong iina saam tuu se
4806,ACT,13,JNT,yu a fi mi bwai pikni
4807,ACT,13,JNT,tide tide mi ton yu faada
4808,ACT,13,JNT,gad mek krais jiizas ded an kom bak alaiv an im kyaahn ded agen an dis a wa gad did se bout dat
4809,ACT,13,JNT,mi ago elp yu an gi yu di siem speshal pramis we mi did gi dievid
4810,ACT,13,JNT,an it rait dong wan neks plies se
4811,ACT,13,JNT,yu naa go mek yu sorvant we aalwiez du we yu waahn im fi du ded an ratn
4812,ACT,13,JNT,kaaz afta dievid du we gad did waahn im fi du mongks fiim piipl we im gruo op wid im ded an dem beri im mongks im faada faada dem griev an im badi ratn
4813,ACT,13,JNT,bot di wan we gad mek ded an kom bak alaiv fiim badi neva ratn
4814,ACT,13,JNT,so mi breda an sista mi waahn unu fi nuo dis so wi a tel unu se sieka wa jiizas du gad waahn unu fi nuo se unu kyan get paadn fuunu sin dem
4815,ACT,13,JNT,sieka wa jiizas du evribadi we biliiv iina im gad mek dem no gilti no muor an frii dem fram dem sin wen muoziz laa kudn du dat
4816,ACT,13,JNT,main wa di prafit dem se kech unu dem se
4817,ACT,13,JNT,luk ya aal a unu we a bad chat we gad se
4818,ACT,13,JNT,unu ago get joj
4819,ACT,13,JNT,kaaz mi ago du som sopm iina da taim ya
4820,ACT,13,JNT,dat unu wuda neva biliiv
4821,ACT,13,JNT,iivn ef sumadi tel unu
4822,ACT,13,JNT,wen paal an baanabas did a lef di juu dem choch di piipl dem beg dem fi kom taak tu dem agen bout dem sitn ya di neks sabat
4823,ACT,13,JNT,afta di juu dem choch uova nof a di juu dem an di piipl dem we did ton juu fala paal an baanabas paal an baanabas did a taak tu dem an a tel dem no fi tap chos gad fi shuo dem lov iivn duo dem neva dizorv it
4824,ACT,13,JNT,di neks sabat nieli di uol toun gyada op fi ier gad wod
4825,ACT,13,JNT,wen di juu dem si di kroud dem get red yai an staat bad main paal an staat chat bout se wa im a se bout jiizas a lai an chat bad sitn bout paal tu
4826,ACT,13,JNT,bot paal an baanabas neva fried fi tel dem di chuut dem se wi did afi priich gad wod tu unu fos bifuo wi kuda priich tu di piipl we a no juu kaaz a dat gad tel wi fi du bot unu ton unu bak pan gad mesij an se a lai wi a tel da wie de unu ton unu bak pan gad an unu tingk se unu neva gud inof fi liv wid im fi eva an eva laik wa im did pramis so fram nou aan wi a lef unu an go priich gad mesij tu di piipl dem we a no juu
4827,ACT,13,JNT,dis a wa di laad gad aada wi fi du im se
4828,ACT,13,JNT,mi pik yu laik wan lait fi mek di piipl we a no juu nuo bout mi
4829,ACT,13,JNT,fi tel piipl aal uova di worl bout di wan we kom fi siev dem
4830,ACT,13,JNT,wen di piipl we a no juu ier dis dem api so til dem gi tangks an priez fi gad mesij an aal a di wan dem we gad did pik fi liv fi eva biliiv di mesij an get siev
4831,ACT,13,JNT,so gad wod did a pred aal uova di konchri
4832,ACT,13,JNT,bot di juu dem rail op di uman dem we rich an we worship gad an di big impuotant man dem iina di toun dem du som torbl sitn gens paal an baanabas an mek dem sofa an ron dem outa dem toun
4833,ACT,13,JNT,so paal an baanabas shiek aaf di dos aafa dem fut fi mek dem nuo se gad no api wid dem an im ago joj dem den dem go we go a aikoniyom
4834,ACT,13,JNT,an di choch piipl dem did wel api an di uoli spirit did tek kanchuol a dem
4835,ACT,14,JNT,di siem ting we did apm tu paal an baanabas iina antiyak apm iina aikoniyom di tuu a dem go iina di juu dem choch an taak tu piipl we a juu an piipl we a no juu wa dem se did so powaful dat nof nof piipl we a juu an piipl we a no juu biliiv iina jiizas
4836,ACT,14,JNT,bot som a di juu dem we mek op dem main se dem naa biliiv di gud nyuuz bout jiizas rail op di piipl dem we a no juu an paizn dem main gens di breda dem
4837,ACT,14,JNT,so paal an baanabas tan de fi wan lang taim an dem neva fried fi priich fi di laad di mesij we dem did a priich bout ou di laad lov piipl iivn duo dem no dizorv it di laad pruuv se a chuu dem did a taak wen im gi dem powa fi du aal kaina mirikl an sain
4838,ACT,14,JNT,di piipl we liv iina di toun ton gens dem wan aneda sieka wa paal an baanabas did a priich som biliiv di juu dem an som biliiv wa paal an baanabas se
4839,ACT,14,JNT,wen di piipl we a juu di piipl we a no juu an dem ruula dem chrai fi mek paal an baanabas sofa an fi stuon dem
4840,ACT,14,JNT,paal an baanabas fain out wa dem did a plan fi du an ron we go a lischra an dorbi iina likuoniya an di dischrik dem nier de
4841,ACT,14,JNT,dong deso dem gwaan priich di gud nyuuz
4842,ACT,14,JNT,iina lischra yu did av wan kripl man a sidong im did baan wid im tuu fut dem kripl so im neva waak fram im baan
4843,ACT,14,JNT,im did a lisn tu paal a priich bout jiizas paal luk chriet pan im an si se im did biliiv iina gad inof se gad kuda get im beta
4844,ACT,14,JNT,so paal kaal out tu im an se git op an tan op chriet siem taim di man jomp op an staat waak
4845,ACT,14,JNT,wen di kroud si wa paal du dem staat baal out iina di likuoniyan langwij dem se di gad dem ton man an kom dong fram evn tu wi
4846,ACT,14,JNT,dem se baanabas a zuus di ed fi di gad dem an dem kaal paal ormiiz di mout piis fi di gad dem kaaz a im did a taak di muos
4847,ACT,14,JNT,outsaida di siti nier di giet dem did av wan ous fi di piipl we worship zuus di ed priis fi zuus kom wid som bulkou an som flowaz kaaz im an di piipl did waahn fi bon sakrifais gi baanabas an paal dem
4848,ACT,14,JNT,bot wen baanabas an paal ier bout wa dem did plan fi du dem tier dem kluoz an ron out tu di kroud an baal out tu dem se
4849,ACT,14,JNT,oi oi wa unu a du dem sitn de fa no dwiit wi a jos man siem laik unu wi onggl kom fi tel unu di gud nyuuz wi a tel unu fi ton we fram dem woklis sitn ya an ton tu gad di gad we liv fi eva an we mek evn an ort an di sii an evriting iina dem
4850,ACT,14,JNT,fos taim im yuus tu lef aal a di piipl iina di worl we a no juu fi du we dem waahn fi du
4851,ACT,14,JNT,bot gad aalwiez mek piipl nuo ou im gud tu dem im du dis wen im mek im rien faal fram evn an mek dem fiil bier a ier taim so unu av nof fuud fi iit an im mek unu aat api
4852,ACT,14,JNT,iivn afta paal se aal a dem sitn de dem stil did av a aad taim bifuo dem kuda get di piipl fi no bon sakrifais tu dem
4853,ACT,14,JNT,den som juu kom fram antiyak an aikoniyom an win uova di kroud dem get dem fi stuon paal an wen dem tingk se im ded dem jrag im badi go fling it outa di siti
4854,ACT,14,JNT,bot wen di piipl dem we biliiv iina jiizas gyada op roun im badi paal get op an go bak iina di siti di neks die im an baanabas lef go a dorbi
4855,ACT,14,JNT,dem priich di gud nyuuz iina dorbi an uol iip a piipl biliiv iina jiizas den dem go baka lischra aikoniyom an antiyak
4856,ACT,14,JNT,a elp di piipl dem we biliiv iina jiizas fi get chrang iina wa dem biliiv dem tel dem fi eng aan pan di chuut we dem biliiv bout jiizas dem tel dem se wi afi go chuu nof sofarieshan fi get iina gad kindom
4857,ACT,14,JNT,iina aal a di choch dem paal an baanabas pik elda gi dem fi liid dem an afta dem spen taim a prie an kip we fram fuud paal an baanabas ton di liida dem an di choch piipl dem uova tu di laad jiizas we dem biliiv iina
4858,ACT,14,JNT,afta paal an baanabas paas chuu pisidiya dem go a pamfiliya
4859,ACT,14,JNT,an afta dem priich gad wod tu di porga piipl dem dem lef an go dong a ataliya
4860,ACT,14,JNT,di tuu a dem lef ataliya an siel bak go a antiyak a antiyak dem did lef fram afta di piipl dem we biliiv iina jiizas did prie fi dem an sen dem fi go priich gad wod tu ada piipl dem did aks gad fi tek kier a dem an bles dem nou dat dem don di wok dem kom bak tu di choch piipl we did sen dem out
4861,ACT,14,JNT,wen dem riich a antiyak paal an baanabas gyada op di choch piipl an tel dem evriting we gad did gi dem powa fi du an ou gad gi di piipl we a no juu di chaans fi biliiv iina im
4862,ACT,14,JNT,an dem tan wid di piipl a antiyak we biliiv iina jiizas fi wan lang taim
4863,ACT,15,JNT,den som man kom fram judiya kom a antiyak dem staat fi tiich di piipl we biliiv iina jiizas se ef unu no get sorkomsaiz azkaadn tu we muoziz laa se unu kyaahn get siev
4864,ACT,15,JNT,paal an baanabas aagyu chrang chrang gens wa dem man de did a tiich an tan op tu dem an mek dem nuo se dem rang so di choch pik paal an baanabas an som ada biliiva fi go wid dem a jeruusilem fi go taak tu di apasl an elda dem bout di mata
4865,ACT,15,JNT,di choch sen dem aaf an wen dem did a go chuu foniisiya an samieriya dem tel di piipl dem we biliiv iina jiizas ou nof a di piipl we a no juu iina antiyak biliiv di gud nyuuz dat mek di biliiva dem wel api
4866,ACT,15,JNT,wen dem riich a jeruusilem di choch di apasl dem an di elda dem tek dem iin den paal an baanabas tel dem evriting we gad mek dem du mongks di piipl we a no juu
4867,ACT,15,JNT,den som a di choch piipl dem we a paat a di farisii gruup tan op an se di piipl we a no juu afi get sorkomsaiz an wi afi aada dem fi kip muoziz laa tu
4868,ACT,15,JNT,di apasl an di elda dem mek op dem main fi miit an diil wid di prablem
4869,ACT,15,JNT,afta dem did a aagyu fi wan gud wail piita get op an taak tu dem im se mi breda unu nuo ou lang taim ago gad pik mi fram mongks unu an yuuz mi fi tel di piipl we a no juu di gud nyuuz so dem wuda biliiv iina jiizas
4870,ACT,15,JNT,gad di wan we nuo evribadi aat gi dem im uoli spirit an dat shuo se im tek dem fi im piipl siem laik ou im did du wid wi
4871,ACT,15,JNT,gad shuo se wi no difrant fram dem im paadn dem fi dem sin kaaz dem biliiv iina im
4872,ACT,15,JNT,so tel mi nou wa mek unu waahn flai iina gad fies fi go presha im piipl fi du wa gad neva aada dem fi du sitn we no iivn wi ar fi wi faada faada dem kuda du
4873,ACT,15,JNT,nuo man wi biliiv a chuu wi laad jiizas lov wi iivn duo wi no dizorv it wai im siev wi jos laik ou im siev dem
4874,ACT,15,JNT,evribadi iina di miitn kip kwaiyat an lisn tu paal an baanabas wail dem tel dem bout di mirikl an di powaful sitn dem wa gad gi dem powa fi du mongks di piipl we a no juu
4875,ACT,15,JNT,wen dem don taak jiemz taak op an se breda unu lisn tu mi
4876,ACT,15,JNT,simiyan jos tel wi ou gad shuo se im kier fi di piipl we a no juu wen im tek som a dem fi bi im uona piipl
4877,ACT,15,JNT,wa di prafit dem se grii wid dis kaaz it rait dong se
4878,ACT,15,JNT,lieta aan mi ago kom bak
4879,ACT,15,JNT,kom bil op bak dievid kindom we did get mash dong
4880,ACT,15,JNT,mi ago bil it bak op
4881,ACT,15,JNT,an mek it chrang agen
4882,ACT,15,JNT,so dat aal di piipl we a no juu we bilang tu mi
4883,ACT,15,JNT,an di res a piipl iina di worl wi ton tu di laad
4884,ACT,15,JNT,a di laad se dem sitn ya
4885,ACT,15,JNT,an piipl nuo dem sitn de fram wie bak wen
4886,ACT,15,JNT,so jiemz se tu dem se ier mi nou mi fiil se wi fi lef di piipl we a no juu an no chrai fi mek it aad fi dem ton tu gad
4887,ACT,15,JNT,insteda dat wa wi fi du a rait an tel dem se dem no fi nyam no fuud we piipl tek bon sakrifais gi faalz gad ton we fram aal saat a seks sin no nyam miit fram animal we eng ar we dem blod neva bliid out wen dem get kil an no nyam ar jringk blod
4888,ACT,15,JNT,kaaz fi wan lang lang taim evri sabat dem riid muoziz laa iina di juu dem choch an dem priich evriting we rait dong iina da laa de iina evri toun
4889,ACT,15,JNT,den di apasl dem di elda dem an aal a di choch piipl dem mek op dem main fi sen som man fram di choch go a antiyak so dem pik tuu a dem liida juudas we niem baasabas an sailas an sen dem wid paal an baanabas
4890,ACT,15,JNT,dis a di leta we dem gi dem fi gi di choch
4891,ACT,15,JNT,wi di apasl an elda dem we a unu breda a rait an a sen oudi tu aal a unu we de a antiyak siriya an silisiya we biliiv iina jiizas
4892,ACT,15,JNT,wi ier se som man fram wi gruup kom a mek chobl fi unu an a chrai fi mes op unu ed wid di sitn dem we dem a tiich bot wi neva sen dem ar wi neva gi dem no rait fi du wa dem a du
4893,ACT,15,JNT,so aal a wi mek op wi main fi pik som man an sen dem tu unu wid wi gud gud fren dem baanabas an paal
4894,ACT,15,JNT,dem tuu man ya nieli ded a du di wok we wi laad jiizas krais gi dem fi du
4895,ACT,15,JNT,so wi a sen juudas an sailas wid dem fi tel unu wid dem uona mout di siem sitn wa wi rait iina da leta ya
4896,ACT,15,JNT,di uoli spirit tingk se it bes fi wi no put no muo presha pan unu dan wa wi bout fi tel unu nou an wi tingk so tu
4897,ACT,15,JNT,unu no fi nyam no fuud we piipl tek bon sakrifais gi faalz gad no nyam ar jringk no blod no nyam miit fram animal we eng ar we blod neva bliid out wen dem ded unu fi kip we fram aal saat a seks sin ef unu kip we fram aal a dem sitn de unu a du di rait ting unu tek kier
4898,ACT,15,JNT,so afta dem sen aaf di man dem dem go a antiyak gyada op aal a di piipl we biliiv iina jiizas an gi dem di leta
4899,ACT,15,JNT,wen dem riid out di leta loud di piipl did api kaaz it elp bil dem op iina wa dem biliiv
4900,ACT,15,JNT,juudas an sailas a did prafit tu so dem taak nof sopm we elp fi mek di piipl we biliiv iina jiizas get chrang iina wa dem biliiv
4901,ACT,15,JNT,afta juudas an sailas spen kopl wiik wid dem di choch piipl dem prie fi gad bles dem an mek im piis protek dem an sen dem bak tu di liida dem iina jeruusilem we did sen dem kom antiyak
4902,ACT,15,JNT,bot paal an baanabas tan a antiyak an tiich an priich gad wod an nof muor tiicha an priicha did iina di choch
4903,ACT,15,JNT,som taim afta dat paal se tu baanabas se mek wi go bak go luk fi di breda an sista dem iina aal a di toun dem we wi did priich gad wod go si ou dem a du
4904,ACT,15,JNT,baanabas did waahn kyari jan we dem kaal maak wid dem tu
4905,ACT,15,JNT,bot paal neva tingk it rait fi tek im wid dem im tan op chrang gens it kaaz di fos taim wen dem did a pred di gud nyuuz wen dem riich a pamfiliya jan maak did ton bak bifuo dem don di wok
4906,ACT,15,JNT,paal an baanabas kech op an tingz get so bad dat dem kudn sekl it so baanabas tek maak wid im an siel go a saipros
4907,ACT,15,JNT,bot paal pik sailas an lef out afta di biliiva dem prie an aks di laad fi tek kier a dem
4908,ACT,15,JNT,so dem paas chuu siriya an silisiya an elp di piipl dem we biliiv iina jiizas fi tan op chrang iina wa dem biliiv
4909,ACT,16,JNT,den paal go a dorbi an lischra nou yu did av wan choch breda de niem timoti im mada a did wan juu we biliiv iina jiizas bot im faada a did griik
4910,ACT,16,JNT,di choch piipl iina lischra an aikoniyom taak gud bout im
4911,ACT,16,JNT,paal did waahn timoti fi go wid im so im mek timoti get sorkomsaiz im du dis kaaz di juu dem we did liv iina di ieriya did nuo se timoti faada a did griik dat miin se timoti neva did sorkomsaiz
4912,ACT,16,JNT,an iina evri toun we dem go dem gi di piipl dem we biliiv iina jiizas di ruul dem we di apasl an di elda dem iina jeruusilem did se di piipl we a no juu fi fala
4913,ACT,16,JNT,so di choch piipl dem get chrangga an chrangga iina wa dem biliiv an evridie muor an muor piipl jain dem gruup
4914,ACT,16,JNT,di uoli spirit wudn lou dem fi priich di gud nyuuz iina iezha so dem muuv chuu frijiya an gyaliesha
4915,ACT,16,JNT,wen dem riich a misiya dem chrai fi go iina bitiniya bot di uoli spirit neva lou dem
4916,ACT,16,JNT,so dem paas chuu misiya an go dong a chuowas
4917,ACT,16,JNT,iina di nait paal get wan vijan im si wan man fram masiduoniya tan op an a beg im aad aad se kom uova masiduoniya kom elp wi
4918,ACT,16,JNT,afta paal get di vijan wi mek op wi main se gad did waahn wi fi go priich di gud nyuuz tu dem so wi chrai siem taim fi go a masiduoniya
4919,ACT,16,JNT,den wi tek wan buot fram chuowas an fala wan chriet lain go a samachries di neks die wi siel go a niyapolis
4920,ACT,16,JNT,fram deso wi siel go a filipai filipai a did wan big impuotant siti iina da ieriya a masiduoniya de we a did wan ruoman parish
4921,ACT,16,JNT,pan di sabat die wi go chuu di siti giet go a di rivasaid wi go de kaaz wi did uop fi fain wan plies we piipl gyada op fi prie tu gad so wi sidong an staat fi taak tu di uman dem we did gyada op de
4922,ACT,16,JNT,yu did av wan uman mongks dem fram taiyataira niem lidiya we yuus tu sel som dier porpl klaat shi did lov gad so moch dat shi aalwiez a du di sitn dem we shi nuo gad waahn ar fi du di laad toch ar aat mek shi andastan an biliiv wa paal did a se
4923,ACT,16,JNT,afta shi an di piipl we liv a ar ous get baptaiz shi beg wi fi kom a ar yaad shi se ef unu tek mi fi wan a di laad piipl we riili biliiv iina im kom tan a mi yaad shi win wi uova so wi go wid ar
4924,ACT,16,JNT,wen wi did a go a di plies we piipl prie tu gad wan gyal we dem tek ton sliev miit wi shi did av wan diiman iina ar we mek shi kuda tel piipl we ago apm iina di fyuucha shi yuus tu mek nof moni fi ar maasta dem we shi wok fa laik wan riida uman
4925,ACT,16,JNT,shi kip aan a fala baka wi an paal an a baal out dem man ya a di muos ai gad sorvant dem dem a priich an a tel unu di wie ou unu fi get siev
4926,ACT,16,JNT,die afta die shi kip aan a du di siem ting bot paal get riili riili beks so im ton roun an se tu di spirit we did iina di gyal se iina jiizas krais niem kom outa ar an di spirit kom out siem taim
4927,ACT,16,JNT,bot wen ar maasta dem si se dem naa go kyaahn mek no muor moni aafa ar dem grab paal an sailas an jrag dem go a di maakit plies infronta di joj dem
4928,ACT,16,JNT,wen dem put dem infronta di joj dem dem se yu si dem man ya a bier chobl dem a kaaz iina wi toun dem a juu
4929,ACT,16,JNT,an dem a tiich an a tel wi fi du som sitn we fi wi laa no lou wi fi du kaaz wi a ruoman piipl
4930,ACT,16,JNT,di piipl iina di kroud jain iin an staat fi biit paal an sailas so di joj dem tier aaf paal an sailas dem kluoz an gi aada fi biit dem wid tik
4931,ACT,16,JNT,afta dem don biit dem bad bad dem put dem iina prizn an gi aada fi di waadn lak dem dong tait tait fi mek shuor se dem kyaahn get we
4932,ACT,16,JNT,di waadn put dem iina wan lak op we de faar faar anda di grong iina di prizn den im faasn dem fut iina som evi wud
4933,ACT,16,JNT,roun migl nait paal an sailas did a prie an a sing priez tu gad an di ada prizna dem did a lisn
4934,ACT,16,JNT,aal av a sodn wan powaful ortkwiek apm we shiek dong tu di prizn grong aal di prizn duor dem flai uopm an di prizna dem chien bos aaf
4935,ACT,16,JNT,wen di waadn wiek op an si di prizn duor dem uopm op im did bout fi tek im suod an kil imself kaaz im did shuor se a brok di prizna dem did brok out
4936,ACT,16,JNT,bot paal baal out tu im se no kil yuself kaaz aal a wi stil de ya
4937,ACT,16,JNT,so di waadn kaal tu sumadi fi gi im wan lamp im buolt iina di prizn fling dong imself a paal an sailas fut a chrimbl
4938,ACT,16,JNT,den im tek dem outa duor an aks dem se sa wa mi afi du fi get siev
4939,ACT,16,JNT,dem se tu im se biliiv iina di laad jiizas an yu wi get siev yu an aal uu liv iina yu ous
4940,ACT,16,JNT,den paal an sailas priich gad mesij tu im an tu aal uu liv iina im ous
4941,ACT,16,JNT,an siem taim da nait de di waadn tek dem an luk aafa dem kot an rait afta dat im an evribadi iina im ous get baptaiz
4942,ACT,16,JNT,di waadn kyari dem go a im yaad an gi dem som fuud fi iit an im an im uol fambili did wel api se dem ton tu gad an biliiv iina im
4943,ACT,16,JNT,di neks maanin di ruoman ruula dem sen di poliis fi go tel di waadn fi let go di man dem
4944,ACT,16,JNT,di waadn tel paal se di ruula dem sen aada fi mi let unu go so unu frii fi go nou so gwaan iina piis
4945,ACT,16,JNT,bot paal se tu di poliis man dem se dem biit wi op iina di uopm infronta evribadi wen dem neva iivn chrai wi fi si ef wi did du notn rang iivn duo a ruom wi kom fram an dem lak wi op iina prizn an nou dem waahn fi aid an sen wi we dem mosi mad dem afi kom liid wi out demself
4946,ACT,16,JNT,di poliis man dem go tel di ruula dem wa paal an sailas se an wen dem fain out se a ruom paal an sailas did kom fram dem fraitn so til
4947,ACT,16,JNT,so di ruula dem kom beg dem paadn an tel dem ou dem sari fi wa dem du tu dem afta dem liid dem out dem beg dem uova an uova fi lef di siti
4948,ACT,16,JNT,wen dem lef di prizn dem go a lidiya yaad dem taak tu di breda an sista dem an tel dem no fi tap biliiv iina jiizas afta dat dem lef di siti
4949,ACT,17,JNT,afta dem paas chuu amfipolis an apoluoniya dem riich a tesalonaika we di juu dem did av wan choch
4950,ACT,17,JNT,an laik im aalwiez du paal go iina di juu dem choch fi chrii sabat im yuuz gad wod fi aagyu wid dem
4951,ACT,17,JNT,im shuo dem an elp dem fi andastan wa it miin wen gad wod se krais jiizas did afi sofa an kom bak alaiv im se da siem jiizas ya we mi a tel unu bout a im a di wan we gad sen kom fi siev piipl
4952,ACT,17,JNT,som a di juu dem biliiv wa paal did a se a chuu so dem jain paal an sailas som uol iip a griik piipl we worship gad an nof uman uufa ozban dem a did tapatap man
4953,ACT,17,JNT,bot di juu dem get beks se so moch piipl did jain op wid paal an sailas so dem gyada op som woklis aigla fram di maakit faam wan pasi an staat fi kik op rompos galang bad an ton di siti opsaid dong di juu liida dem go stuon jiesn yaad a luk fi paal an sailas fi jrag dem infronta di ruula dem
4954,ACT,17,JNT,wen dem no fain dem dem jrag jiesn an som a di choch breda dem infronta di siti ruula dem a baal out dem piipl ya we mek chobl evriwe dem kom ya tu
4955,ACT,17,JNT,an jiesn tek dem iin an a kip dem iina im ous aal a dem a go gens siiza laa a chat bout ou wan neks king de bout niem jiizas
4956,ACT,17,JNT,an di kroud a piipl an di siti ruula dem did get kanfyuuz wen dem ier wa di juu liida an dem pasi did a se
4957,ACT,17,JNT,afta di siti ruula dem kalek biel moni fi jiesn an di ada breda dem dem let dem go
4958,ACT,17,JNT,wen nait kom di breda an sista dem sen we paal an sailas siem taim go a beriya wen dem riich de dem go a di juu dem choch
4959,ACT,17,JNT,di juu dem we de a tesalonaika did lak op dem main gens gad mesij bot di wan dem we de a beriya dem lisn gud kaaz dem did wel waahn ier di mesij so evridie dem luk aad aad iina gad wod fi si ef wa paal did a se mach op wid wa rait dong iina gad wod
4960,ACT,17,JNT,so nof a dem biliiv aal nof a di griik uman dem we kom fram rich fambili an di impuotant man dem tu
4961,ACT,17,JNT,bot wen di juu dem fram tesalonaika ier se paal did a priich gad wod iina beriya dem kom deso tu fi kom rail op di kroud
4962,ACT,17,JNT,den siem taim di breda an sista dem sen we paal go a sii bot sailas an timoti tan a beriya
4963,ACT,17,JNT,di wan dem we go wid paal siel wid im go klier a atenz den afta paal gi dem wan mesij fi tel sailas an timoti fi mikies kom tu im dem lef im
4964,ACT,17,JNT,paal did a wiet fi sailas an timoti iina atenz wen im spirit muuv iina im kaaz im did so mad wen im si ou di siti ful op a faalz gad
4965,ACT,17,JNT,so evridie im go a di juu dem choch an iina di maakit go taak tu di piipl dem we did de de piipl we a juu an piipl we a no juu we worship gad
4966,ACT,17,JNT,som tiicha we did bilang tu wan gruup we niem epikyuuriyan an som we bilang tu wan neda gruup we niem stowik did a aagyu wid paal an som ada wan aks a wa da likl bodbrien moutamasi man ya a chat bout an som ada piipl ansa se it soun laik im a chat bout som kaina gad we wi no nuo bout dem se dat kaaz paal did a priich di gud nyuuz bout jiizas an ou gad mek ded piipl kom bak alaiv
4967,ACT,17,JNT,so dem aks paal fi kom wid dem go miit di ieriyapagos liida dem dem se tu im se wi wuda laik fi nuo bout di nyuu sitn dem we yu a tiich so yu kyan tel wi bout it
4968,ACT,17,JNT,kaaz di sitn dem we wi ier yu a tiich wi neva ier dem bifuo so wi waahn fi nuo wa dem miin
4969,ACT,17,JNT,aal a di atenz piipl an di farina dem we liv de spen dem taim a du notn muor dan a tel dem wan aneda bout eniting nyuu we dem ier an a lisn tu eniting nyuu we enibadi av fi tel dem
4970,ACT,17,JNT,so paal tan op infronta di ieriyapagos an se tu dem se atenz piipl mi si se unu av nof nof gad we unu worship iina evri wie
4971,ACT,17,JNT,kaaz wen mi did a muuv roun an a tek a gud luk pan di plies dem we unu go worship mi aal si wan alta wid dem wod ya rait dong pan it tu di gad we wi no nuo wel di wan we unu worship an no nuo bout a im mi a tel unu bout
4972,ACT,17,JNT,di gad we mek di worl aal a di piipl dem di animal dem an di chrii dem we iina it a im ruul uova evn an ort im no liv iina ous we man mek fi gad wid dem uona an
4973,ACT,17,JNT,an im no niid nobadi fi du notn fiim laik se im niid notn fram dem kaaz a im gi evribadi laif an aal di sitn dem we dem niid
4974,ACT,17,JNT,gad mek wan man fos an aal di ada chraib a piipl iina di worl kom fram da wan man de an iivn bifuo im mek dem gad mek op im main wen an wich paat a di ort dem ago liv
4975,ACT,17,JNT,gad du dat so piipl wuda si se dem niid im da wie de dem maita sorch fiim an chrai fi fain im iivn duo im no de faar fram non a wi
4976,ACT,17,JNT,kaaz a im mek wi gi wi laif an mek wi kyan muuv bout an iivn wan a fuunu uona piipl we rait paim se di siem ting im se aal a wi a gad pikni tu
4977,ACT,17,JNT,so sins wi a gad pikni wi no fi tingk se gad tan laik wan faalz gad we man tingk op an mek outa guol ar silva ar kot outa stuon
4978,ACT,17,JNT,so fos taim wen piipl neva nuo gad im neva ponish dem bot nou im a aada evribadi evriwe fi ton we fram dem sin an beg gad paadn
4979,ACT,17,JNT,kaaz im set wan die wen im ago joj aal a di piipl iina di worl an im av wan speshal man we ago joj piipl fiim an da man de ago joj evribadi di wie ou dem fi get joj im no paashal an gad mek da man de kom bak alaiv afta im did ded fi mek evribadi si se a no no juok ting im a diil wid
4980,ACT,17,JNT,wen dem ier se man ded an kom bak alaiv som a dem laaf an aal tek im mek preke bot som a dem se wi wi ier som muor bout dis fram yu wan neks taim
4981,ACT,17,JNT,so paal lef outa di miitn wid di ieriyapagos liida dem
4982,ACT,17,JNT,bot som piipl biliiv paal an jain op wid im som a dem we biliiv a did daiyoniisis im a did wan memba fi di ieriyapagos an wan uman niem damaris an som muor piipl tu
4983,ACT,18,JNT,afta dat paal lef atenz an go a korint
4984,ACT,18,JNT,iina korint paal miit wan juu niem akwila we did baan iina pontos im an im waif prisila did no tuu lang muuv fram itali kaaz klaadiyos did gi aada se aal a di juu dem fi lef ruom paal jain op wid dem
4985,ACT,18,JNT,an kaaz im an dem du di siem kaina wok im tan wid dem an wok wid dem fi dem wok a did fi mek tent
4986,ACT,18,JNT,evri sabat paal go a di juu dem choch an go aagyu wid di juu dem an wid di griik piipl dem fi chrai win dem uova
4987,ACT,18,JNT,nou wen sailas an timoti kom fram masiduoniya paal tap mek tent an yuuz aal a im taim fi priich di mesij an tel di juu dem se jiizas a di wan we gad sen fi siev piipl
4988,ACT,18,JNT,wen dem go gens im an kos im out im tan op tu dem shiek di dos aafa im kluoz fi mek dem nuo se gad no api wid dem an im ago joj dem den im tel dem se fram nou aan ef gad joj an ponish unu a fuunu faalt mi no rispans fram nou aan mi wi go tu di piipl we a no juu
4989,ACT,18,JNT,den paal lef di juu dem choch an go a taitos jostos ous jostos a did wan man we a no juu bot im worship gad an im ous did de rait saida di juu dem choch
4990,ACT,18,JNT,krispos uu a di liida fi di juu dem choch an evribadi iina im ous biliiv iina di laad an nof a di korintiyan piipl dem we ier biliiv tu an get baptaiz
4991,ACT,18,JNT,an iina di nait di laad se tu paal iina wan vijan no fried taak op an no kip kwaiyat
4992,ACT,18,JNT,kaaz mi de ya wid yu an nobadi kyaahn du notn fi ort yu kaaz mi av nof piipl iina da siti ya
4993,ACT,18,JNT,so im tan de fi wan ier an siks mont an tiich dem bout gad mesij
4994,ACT,18,JNT,nou afta gyaliyo did ton govana fi akaiya di juu dem gyada op an grab paal an jrag im infronta di joj
4995,ACT,18,JNT,dem se da man ya a chrai fi get piipl fi worship gad iina wan wie we go gens di laa
4996,ACT,18,JNT,bot jos az paal did bout fi se sopm gyaliyo se tu di juu dem se ef a did sopm bad ar sopm wikid im did du it wuda rait fi mi lisn tu unu
4997,ACT,18,JNT,bot sins unu a aagyu bout wod an niem an fi unu laa unu diil wid dat unuself mi naa go joj dem sitn de
4998,ACT,18,JNT,so im aada som suoja fi ron dem outa di kuot ous
4999,ACT,18,JNT,so dem grab sostoniiz di ruula fi di juu dem choch an staat biit im infronta di kuot ous bot gyaliyo neva pie dem no main
5000,ACT,18,JNT,afta paal tan wid dem iina korint fi wan lang taim im tel di breda an sista dem babai den im an prisila an akwila tek wan ship wa did a siel go a siriya wen dem riich a senkriya paal get im ier kot aaf fi kip wan pramis we im did mek tu gad
5001,ACT,18,JNT,wen dem riich a efisos paal lef prisila an akwila an im go iina di juu dem choch go taak tu dem
5002,ACT,18,JNT,so wen dem aks im fi tan likl langga paal se nuo
5003,ACT,18,JNT,so im tel dem babai an se ef gad waahn mi fi kom bak tu unu agen mi wi kom bak den im go pan wan ship an lef fram efisos
5004,ACT,18,JNT,an wen im riich a sesuriiya im go op a jeruusilem go tel di choch piipl oudi den im lef go dong a antiyak
5005,ACT,18,JNT,afta im tan de fi a likl wail paal lef an chravl chuu gyaliesha an frijiya a tel di choch dem fi tan op chrang fi wa dem biliiv
5006,ACT,18,JNT,roun dem siem taim de wan juu niem apalos we did baan iina aligzanjriya kom a efisos im a did wan man we wel brait kyan taak gud an we nuo gad wod gud
5007,ACT,18,JNT,im did lorn bout di laad jiizas an taak op chrang an tiich di sitn dem we rait bout jiizas bot im onggl di nuo bout ou jan baptaiz piipl im neva nuo bout ou jiizas se piipl fi get baptaiz
5008,ACT,18,JNT,an im neva fried so im staat fi taak chrang chrang iina di juu dem choch bot wen prisila an akwila ier im dem tek im wan said an tiich im so im kuda andastan gad wod beta
5009,ACT,18,JNT,wen apalos did waahn kraas uova go a akaiya di breda an sista dem push im fi gwaan dem rait wan leta tu di breda an sista dem uova de an tel dem fi tek im iin an chriit im gud di wan dem we did biliiv kaaz gad did so gud tu dem wen apalos riich im du uol iip fi elp dem
5010,ACT,18,JNT,im aagyu aad aad wid di juu dem infronta evribadi an shuo dem klier klier fram gad wod se jiizas a di wan we gad sen fi siev piipl
5011,ACT,19,JNT,apalos did de a korint wen paal did a chravl chuu di ili paat a di konchri an riich a efisos im si som a di piipl dem we biliiv iina jiizas de
5012,ACT,19,JNT,an se tu dem se unu did get di uoli spirit wen unu biliiv iina jiizas dem se nuo wi neva iivn ier se uoli spirit de
5013,ACT,19,JNT,so paal aks dem agen se wen unu did get baptaiz wa dat did miin dem se wi get baptaiz kaaz wi biliiv wa jan tiich
5014,ACT,19,JNT,paal se jan baptaiz piipl we ton we fram dem sin an shuo se dem sari fi wa dem du an im tel di izrel piipl fi biliiv iina di wan we did fi kom afta im dat a jiizas
5015,ACT,19,JNT,wen dem ier wa paal se dem get baptaiz iina jiizas niem
5016,ACT,19,JNT,an wen paal put im an pan dem di uoli spirit tek kanchuol a dem an dem staat taak iina wan chrienj wie we nobadi no nuo ar andastan an gi out mesij we kom fram gad
5017,ACT,19,JNT,a did bout twelv man did de de
5018,ACT,19,JNT,so die afta die fi bout chrii mont paal go iina di juu dem choch an im neva fried fi aagyu wid dem an chrai fi get dem fi biliiv se wa im did a se bout gad kindom a chuu
5019,ACT,19,JNT,bot wen som a dem we did aadiez mek op dem main no fi biliiv di mesij an infronta evribadi chat som torbl sitn gens di wie ou di laad se piipl fi liv paal lef dem an tek di piipl dem we biliiv iina jiizas wid im an evridie paal tiich dem iina di big ruum we tairanos yuuz fi taak tu nof piipl
5020,ACT,19,JNT,paal kip dis op fi tuu ier so dat evribadi we liv iina iezha ier di laad wod weda dem a juu ar griik
5021,ACT,19,JNT,gad gi paal powa fi du som powaful mirikl
5022,ACT,19,JNT,so dat aal korchiv an iepran we im did yuuz fi waip im fies an jrai im an piipl kyari go gi di sik piipl dem an dem get beta an di piipl dem we did av diiman di diiman kom outa dem
5023,ACT,19,JNT,an yu did av som juu we did a go roun an a chrai fi aada diiman fi kom outa piipl dem did a yuuz di laad jiizas niem fi du it so dem wuda se iina di niem a jiizas krais we paal priich mi a aada yu fi kum outa da sumadi ya
5024,ACT,19,JNT,wan man niem siiva we a did di liida fi di juu priis dem did av sevn bwai pikni we did a du dem sitn de
5025,ACT,19,JNT,bot di diiman ansa dem bak an se mi nuo jiizas an mi nuo bout paal bot yu a uu yu bi
5026,ACT,19,JNT,den di man we di diiman did kanchuol jomp pan dem an biit dem op bad bad im biit dem an tier aaf dem kluoz dat dem ron outa di ous niekid an kot op kot op
5027,ACT,19,JNT,evribadi we liv iina efisos ier bout dis weda dem a juu ar griik an wen dem ier bout it dem kech dem fried an dem priez di laad jiizas
5028,ACT,19,JNT,uol iip a di wan dem we did biliiv tan op infronta evribadi an tel dem bout di rang sitn dem we dem did a du
5029,ACT,19,JNT,an uol iip a dem we yuus tu wok aal kaina uobiya gyada op dem uobiya buk dem an bon dem op infronta evribadi an wen dem kount op umoch di buk dem wot dem fain out se dem did wot fifti touzn dala
5030,ACT,19,JNT,an sieka aal wa did apm muor an muor piipl get fi ier bout di laad mesij an biliiv it
5031,ACT,19,JNT,afta aal a dem sitn ya apm paal mek op im main fi go op a jeruusilem so im chravl chuu masiduoniya an akaiya an im se afta mi spen som taim op de mi afi go a ruom fi a likl wail
5032,ACT,19,JNT,so afta im sen tuu a di piipl we wok wid im timoti an irastos go a masiduoniya im tan iina iezha fi wan likl wail
5033,ACT,19,JNT,roun dem siem taim de som siiros chobl staat op piipl did a se aal saat a sopm bout di wie ou di laad se piipl wi get fi liv fi eva
5034,ACT,19,JNT,nou yu did av wan man we niem dimiichriyos we yuus tu mek tingz outa silva im yuus tu mek som likl likl ous we luk jos laik di big wan fi di faalz gad we niem aatimis an di woka dem yuus tu mek uol iip a moni aafa dem
5035,ACT,19,JNT,dimiichriyos gyada op aal a di piipl we du di siem kaina wok laik im an di piipl we du sitn kluos tu wa im du an se tu dem se piipl unu nuo se wi mek nof nof moni aafa da wok ya
5036,ACT,19,JNT,an unu si an ier fi unuself ou di wan paal a get piipl fi biliiv se di gad dem we man mek wid dem an a no gad at aal an dat naa jos apm iina efisos it a apm aal uova iezha
5037,ACT,19,JNT,ef dis ting no tap it ago mash op wi bizniz an no onggl dat bot piipl ago staat tingk se di ous fi di powaful gad aatimis no wot notn no muor an piipl aal uova iezha an di uol worl we yuus tu worship ar naa go worship ar no muor
5038,ACT,19,JNT,wen dem ier wa dimiichriyos se dem get mad an staat baal out pan tap a dem vais an a se aatimis gad fi di efisos piipl dem yu laaj
5039,ACT,19,JNT,di uol siti did rail op so dem grab gaiyos an ieristaakos di man fram masiduoniya we did a chravl wid paal an staat jrag dem go a di plies iina di siti we piipl aalwiez gyada op wen sitn speshal a apm
5040,ACT,19,JNT,paal did waahn fi go iina da speshal plies de fi go taak tu di piipl dem bot di biliiva dem wudn mek im go
5041,ACT,19,JNT,aal som a paal fren dem we di bilang tu di gruup a ruula dem we inchaaj a di siti sen wan mesij tu im an beg im no fi go de
5042,ACT,19,JNT,som a di piipl did a shout wan ting an som did a shout sitn els kaaz dem did iina wan big miks op muos a dem neva iivn nuo wa dem did de de fa
5043,ACT,19,JNT,som a di piipl iina di kroud tingk se aligzanda a did di prablem kaaz di juu dem did push im op front so im uol op im an fi di kroud kip kwaiyat so im kuda taak fi imself fi mek dem nuo se im an im fren dem neva du notn
5044,ACT,19,JNT,bot wen di kroud lorn se im a wan juu aal a dem staat baal out aatimis gad fi di efisos piipl dem yu laaj an dem kip dis op fi bout tuu owa
5045,ACT,19,JNT,di man we inchaaj fi tel di piipl iina di siti bout notn impuotant we di liida dem mek op dem main fi du ar se im get di kroud fi sekl dong den im se tu dem se efisos piipl uu out de no nuo se a wi inchaaj fi tek kier a di ous fi di powaful aatimis an ar stuon we jrap fram evn we wi worship
5046,ACT,19,JNT,so sins nobadi kyaahn se dem sitn ya no go so unu fi sekl unuself an tap dis fuulinish we a kaaz so moch chobl
5047,ACT,19,JNT,kaaz unu kyari dem tuu man ya komiin ya iivn duo dem no tiif notn outa di ous fi wi gad ar se notn bad bout ar
5048,ACT,19,JNT,so ef dimiichriyos an di man dem we du di siem kaina wok laik im av no prablem wid enibadi di kuot uopm regila an joj de de so mek dem kyari it go deso
5049,ACT,19,JNT,bot ef unu waahn notn els unu afi go diil wid dat wen di liida dem fi di siti kaal di piipl fi miit
5050,ACT,19,JNT,kaaz rait nou di ruoman ruula kuda chaaj wi fi aal a wa apm ya tide laik ou nobadi kyaahn gi no gud riizn fi wa apm
5051,ACT,19,JNT,afta im don taak im aada dem fi lef di bildin an go a dem yaad
5052,ACT,20,JNT,afta di el an powda ous iina di siti sekl dong paal sen fi di biliiva dem im taak tu dem an elp dem fi tan op chrang iina wa dem biliiv an den im tel dem babai an lef fi go a masiduoniya
5053,ACT,20,JNT,afta im paas chuu da ieriya de an taak tu di biliiva dem an elp dem tan op chrang iina wa dem biliiv im riich a griis
5054,ACT,20,JNT,we im spen chrii mont bot kaaz di juu dem did set op deriks fi kil im wen im did a go siel go siriya im mek op im main fi go bak chuu masiduoniya
5055,ACT,20,JNT,an sowpata piros bwai pikni fram beriya ieristaakos sikondos fram tesalonaika gaiyos fram dorbi an timoti taikikos an chrofimos fram iezha go wid paal
5056,ACT,20,JNT,dem did go bifuo wi an did de a chuowas a wiet fi wi
5057,ACT,20,JNT,so afta di paasuova alidie wi siel fram filipai an it tek wi faiv die fi riich a chuowas an jain di wan dem we did a wiet fi wi an wi tan de fi sevn die
5058,ACT,20,JNT,pan di fos die a di wiik wen wi gyada op fi brok bred paal staat taak tu di piipl an kaaz im did plan fi lef di neks die paal priich til migl nait
5059,ACT,20,JNT,nou uol iip a lamp did iina di ruum opstiez we wi did av di miitn
5060,ACT,20,JNT,an wan yong man niem yuutikos did a sidong pan wan winda an wen paal did a priich im jrap iina wan diip diip sliip im did stil iina diip sliip wen im jrap chuu di winda fram di tord fluor an wen dem pik im op im ded
5061,ACT,20,JNT,bot paal go dongstiez an chrech out imself uova di yong man badi an og im op den im se tu di piipl we did de de se unu no bada baal im stil alaiv
5062,ACT,20,JNT,den paal go bak opstiez an afta im brok bred an iit im taak wid dem fi wan lang taim so til die lait afta dat im lef
5063,ACT,20,JNT,som a di biliiva dem fala di yong man go a im yaad im did alaiv an dem did wel api
5064,ACT,20,JNT,wi tek wan ship an siel go a asos we paal wuda jain wi pan di ship paal did set tingz op da wie ya kaaz im did mek op im main fi tek fut an no siel go a asos
5065,ACT,20,JNT,wen im miit op wid wi a asos im jain wi pan di ship an wi siel go a mitaliine
5066,ACT,20,JNT,wi siel out fram deso an di neks die wi riich a kaiyas di neks die wi riich a samos an di die afta dat wi riich a miletos
5067,ACT,20,JNT,paal neva waahn spen no taim iina iezha so im did mek op im main fi siel paas efisos kaaz im did a ori fi si ef im kuda riich jeruusilem bifuo pentikas
5068,ACT,20,JNT,fram miletos im sen sumadi go a efisos wid wan mesij fi tel di choch elda dem fi kom miit im
5069,ACT,20,JNT,wen dem riich im se tu dem se unu nuo ou mi liv di uol taim mi did de ya wid unu fram di fos die mi riich iina iezha til nou
5070,ACT,20,JNT,ou mi ombl miself an sorv di laad an unu nuo ou mi baal sieka aal di sofarieshan we mi did afi go chuu sieka aal wa di juu dem du tu mi
5071,ACT,20,JNT,an unu nuo se wen mi did a priich tu unu mi neva kip bak notn fram unu we kuda elp unu an mi neva fried fi tiich unu infronta evribadi an fi go fram ous tu ous a tiich
5072,ACT,20,JNT,an mi neva fried fi tel piipl we a juu an piipl we a griik fi ton we fram dem sin shuo se dem sari fi wa dem du ton tu gad an biliiv iina jiizas
5073,ACT,20,JNT,an nou di uoli spirit push mi fi go a jeruusilem an mi a go iivn duo mi no nuo wa ago apm tu mi wen mi riich
5074,ACT,20,JNT,bot di uoli spirit waan mi se iina evri toun we mi go dem ago lak mi op iina prizn an mek mi sofa
5075,ACT,20,JNT,bot fi mi laif no wot notn tu mi kaaz di onggl ting we mi a liv fa a fi mek shuor se mi don mi wok an du aal we mi laad jiizas gi mi fi du fi tel evribadi bout di gud nyuuz ou gad lov wi iivn duo wi no dizorv it
5076,ACT,20,JNT,an aal a unu we mi did go roun an priich tu bout gad kindom mi nuo se unu naa go si mi fies agen
5077,ACT,20,JNT,so mi a tel aal a unu klier klier se ef eni a unu ded iina unu sin a no fi mi faalt
5078,ACT,20,JNT,kaaz mi neva kip bak notn fram unu wen mi did a priich tu unu bout wa gad waahn unu fi du
5079,ACT,20,JNT,an siem laik ou wan shepad luk aafa im shiip dem a siem so unu fi tek kier a unuself an gad choch we di uoli spirit put unu inchaaj a an we im mek im uon wen im bwai pikni ded pan di kraas
5080,ACT,20,JNT,mi nuo se afta mi lef som man ago kom mongks unu we komiin laik som torbl wail animal an dem ago kom mash op di choch
5081,ACT,20,JNT,an di taim ago kom wen iivn som a unu uona piipl ago tiich som torbl sitn we go gens di chuut fi get som a unu fi fala dem
5082,ACT,20,JNT,so wach unuself an memba ou nait an die fi chrii ier mi neva tap waan evri wan a unu iivn duo mi did afi go chuu nof sofarieshan
5083,ACT,20,JNT,so nou mi a put unu iina gad an an lef unu wid di mesij bout ou gad lov unu iivn duo wi no dizorv it da mesij de wi tek kier a unu an elp unu tan op chrang an gi unu aal wa gad pramis fi gi aal a im piipl
5084,ACT,20,JNT,mi neva red yai nobadi fi dem moni ar dem dier kluoz
5085,ACT,20,JNT,unu wel nuo se wid mi uona tuu an dem mi tek kier a aal we mi did niid an aal we di piipl we wok wid mi did niid tu
5086,ACT,20,JNT,iina evriting we mi du mi shuo unu se wi afi wok aad so wi kyan av inof fi shier wid di wan dem we no av notn an unu fi memba wa wi laad jiizas se im se ef yu gi sumadi sopm it mek yu muo api dan ef sumadi gi yu sopm
5087,ACT,20,JNT,afta im don taak tu di elda dem paal an aal a dem go dong pan dem nii an prie
5088,ACT,20,JNT,an aal a dem staat fi baal loud loud an og op paal an kis im
5089,ACT,20,JNT,an wa mek dem baal so a kaaz im tel dem se dem naa go si im fies agen den dem fala im go a di ship
5090,ACT,21,JNT,an wen di taim kom wi lef dem an siel go chriet a kos an di neks die wi riich a ruodz an fram deso wi ed fi patara
5091,ACT,21,JNT,wi fain wan ship we a kraas uova go a foniisiya so wi go pan it an siel out
5092,ACT,21,JNT,wen wi riich we wi kuda si saipros an wi paas it pan di lefansaid wi siel go a siriya wi tap a taiya kaaz di ship did fi lef di sitn dem we it did a kyari de
5093,ACT,21,JNT,afta wi fain di biliiva dem wi tan wid dem fi sevn die di uoli spirit shuo di biliiva dem wa did ago riich paal iina jeruusilem so dem beg im uova an uova no fi go op de
5094,ACT,21,JNT,an wen a did taim fi wi lef dem wi shub out agen aal a dem wid dem waif an pikni fala wi outa di siti afta wi go dong pan wi nii an prie pan di biich
5095,ACT,21,JNT,wi tel wan aneda babai den wi go bak pan di ship an dem go baka dem yaad
5096,ACT,21,JNT,wi gwaan siel fram taiya til wi riich a talomieyis an afta wi se oudi tu di biliiva dem wi tan wid dem fi wan die
5097,ACT,21,JNT,di neks die wi lef an go a sesuriiya an go tan a filip yaad im a did wan a di man dem we priich di gud nyuuz an wan a di sevn man dem we di biliiva dem iina jeruusilem did pik fi luk aafa di uman dem uufa ozban did ded
5098,ACT,21,JNT,filip did av fuo daata we neva marid an di fuo a dem a did prafit
5099,ACT,21,JNT,afta wi did de de fi kopl die wan prafit niem agabos kom dong fram judiya
5100,ACT,21,JNT,im kom op tu wi tek paal belt an tai op im uona an an fut an se di uoli spirit se a siem so di juu dem iina jeruusilem ago tai op di man uu uon da belt ya an ton im uova tu di piipl dem we a no juu
5101,ACT,21,JNT,wen wi ier dis wi an di ada biliiva dem fram di ieriya beg paal uova an uova se du no go op a jeruusilem
5102,ACT,21,JNT,den paal ansa wi se wa unu a du a baal unu a baal an a brok mi aat wel mi redi no onggl fi dem tai mi op bot aal ef a ded mi ago ded iina jeruusilem mi redi fi ded fi mi laad jiizas krais
5103,ACT,21,JNT,wen wi si se wi kudn get im fi chienj im main an no go wi gi op an jos se laad mek we yu waahn fi apm apm
5104,ACT,21,JNT,afta dat wi get wi sitn dem an shub out go a jeruusilem
5105,ACT,21,JNT,som a di biliiva dem fram sesuriiya kom wid wi tu an liid wi go a nieson ous we wi did fi stie nieson did kom fram saipros an im a did wan biliiva fram wie bak wen
5106,ACT,21,JNT,wen wi riich a jeruusilem di biliiva dem did api fi tek wi iin
5107,ACT,21,JNT,di neks die paal go wid wi fi go taak tu jiemz an aal di elda dem fi di choch did de de
5108,ACT,21,JNT,afta paal go iin an tel dem oudi im staat tel dem evriting wa gad did a du sieka fi im wok mongks di piipl we a no juu
5109,ACT,21,JNT,wen dem ier dis dem priez gad den dem se tu im se breda yu si di touzn an touzn a juu iina jeruusilem we biliiv iina jiizas an aal a dem biliiv an fala di laa dong tu di laas leta
5110,ACT,21,JNT,wel dem ier se yu a tiich aal a di juu dem we liv mongks di piipl we a no juu se dem fi ton we fram we muoziz tiich no sorkomsaiz dem pikni ar liv laik ou juu fi liv
5111,ACT,21,JNT,so wa wi ago du wen dem ier se yu de ya
5112,ACT,21,JNT,wel dis a wa wi waahn yu fi du wi av fuo man mongks wi we did mek wan pramis tu gad
5113,ACT,21,JNT,kyari dem wid yu go a gad ous an pie di moni we dem fi pie fi get bak kliin an yu wi get kliin tu afta dat dem kyan kot aaf dem ier da wie de evribadi wi nuo se wa dem se bout yu a no chuu dem wi si se yu liv laik ou di laa se wi fi liv
5114,ACT,21,JNT,bot yu si di piipl we a no juu we biliiv wi did rait tu dem bout wa wi did mek op wi main fi du aredi wi tel dem se dem no fi nyam miit we piipl did tek bon sakrifais gi faalz gad ar miit wid blod stil iina it ar animal we eng an dem fi kip we fram aal saat a seks sin
5115,ACT,21,JNT,so di neks die paal tek di fuo man dem an im an dem du wa di laa se fi du fi get kliin iina gad yai den im go a gad ous an mek di liida dem nuo se im set di taim fi gi op sakrifais fi im an di man dem
5116,ACT,21,JNT,wen di sevn die dem aalmuos don di juu we kom fram iezha we did si paal iina di yaad we gad ous de rail op di kroud an grab aan pan paal
5117,ACT,21,JNT,an staat baal out aal uu a juu unu kom elp wi diil wid da man ya a da man ya a tiich evribadi evriwe fi ton gens wi piipl wi laa an da uoli plies ya an fi mek it wosa im aal kyari som griik piipl go iina di paat a gad ous we di laa se onggl juu fi go an mek it no uoli no muor
5118,ACT,21,JNT,dem se dis kaaz dem did si chrofimos we kom fram efisos iina di siti wid paal bifuo so dem tek it se paal did mek im go iina di paat a gad ous we onggl juu fi go
5119,ACT,21,JNT,di uol siti did rail op an aal a di piipl dem rosh paal dem grab im an jrag im outa di yaad we gad ous de an shot di duor kwik kwik
5120,ACT,21,JNT,wen dem did a chrai fi kil im sumadi sen go tel di ed fi touzn suoja se a pie chobl a gwaan iina di siti
5121,ACT,21,JNT,im tek som suoja an som a dem liida siem taim an ron dong pan di kroud wen di kroud si di ed fi touzn suoja an di ada suoja dem wid im dem tap biit paal
5122,ACT,21,JNT,den di ed fi touzn suoja kom an ares im an aada di ada suoja dem fi tai im op wid tuu chien den im aks a uu da man ya an a wa im du
5123,ACT,21,JNT,som a di piipl iina di kroud kaal out wan sitn an som ada piipl kaal out sitn els di ed fi touzn suoja kudn get no we wid wa di kroud did a se so im gi aada fi dem kyari im go iina di suoja kyamp
5124,ACT,21,JNT,wen dem riich a di step di suoja dem afi tek op paal an kyari im kaaz di kroud did a galang bad
5125,ACT,21,JNT,di kroud a piipl did a fala dem an a baal out mek wi kil im gi wi im mek wi kil im
5126,ACT,21,JNT,wen dem did out fi kyari paal iina di suoja kyamp im se tu di ed fi touzn suoja se mi kyan se sopm tu yu
5127,ACT,21,JNT,di ed fi touzn suoja aks im se yu kyan taak griik
5128,ACT,21,JNT,so a no yu a di ijipshan we jos di ada die did kaaz piipl fi fait gens di govament an we did liid di fuo touzn bad man dem go out iina di dezot
5129,ACT,21,JNT,paal ansa im se mi a wan juu mi baan an gruo iina taasos wan big impuotant siti iina silisiya mi a beg yu gi mi a chaans fi taak tu di piipl dem
5130,ACT,21,JNT,wen di ed fi touzn suoja lou im fi taak tu di piipl dem paal tan op pan di step an riez im an fi kwaiyat dong di piipl dem wen dem get kwaiyat im taak tu dem iina fi dem juu langwij
5131,ACT,22,JNT,aal a unu we uolda dan mi an aal a unu we a di siem iej laik mi lisn tu wa mi av fi se tu unu
5132,ACT,22,JNT,wen dem ier se im a taak tu dem iina di aramik langwij dem kwaiyat dong iivn muor
5133,ACT,22,JNT,den paal se
5134,ACT,22,JNT,mi a wan juu mi baan iina taasos we de iina silisiya bot mi gruo op rait yaso iina jeruusilem fi mi tiicha a did gyamieliyel an im tiich mi fi fala di laa we gad gi fi wi faada faada dem aad aad an siem laik ou unu siiros bout gad a siem so mi did wel siiros tu
5135,ACT,22,JNT,mi yuus tu mek piipl we fala di wie ou jiizas se piipl fi liv sofa bad bad til dem aal ded an tai op man an uman an mek dem get lak op iina prizn
5136,ACT,22,JNT,di liida fi di priis dem an di uol gruup a elda dem kyan tel unu bout mi kaaz dem did aal gi mi leta fi kyari tu wi breda dem iina damaskos we a juu so mi go de go ares di piipl dem we did a fala di wie ou jiizas se dem fi liv an kyari dem kom a jeruusilem kom ponish dem
5137,ACT,22,JNT,wen mi did de pan mi wie an aalmuos riich damaskos aal av a sodn wan brait brait lait fram evn kom uova mi dat a did bout migl die
5138,ACT,22,JNT,den mi jrap a grong an ier wan vais se tu mi se saal saal wa mek yu a mek mi sofa
5139,ACT,22,JNT,so mi aks a uu yu sa im se tu mi se mi a jiizas di nazariin we yu a mek sofa
5140,ACT,22,JNT,di man dem we did de de wid mi si di lait bot dem neva ier di vais we did a taak tu mi
5141,ACT,22,JNT,so mi aks wa mi fi du laad
5142,ACT,22,JNT,di laad se tu mi se git op an go a damaskos wen yu riich de yu wi ier wa mi pik yu fi du
5143,ACT,22,JNT,sins mi kudn si kaaz di brait brait lait we did shain uova mi did blain mi di man dem we did de de wid mi uol mi an an liid mi go a damaskos
5144,ACT,22,JNT,wan man niem ananaiyas we riili worship gad an liv di wie ou di laa se wi fi liv an we aal di juu we liv de taak gud bout
5145,ACT,22,JNT,kom tu mi an tan op saida mi im se tu mi se breda saal luk si agen siem taim mi luk op an siim
5146,ACT,22,JNT,den im se tu mi se di gad we wi faada faada dem worship pik yu fi nuo wa im plan fi du fi si im sorvant we aalwiez du wa im waahn im fi du an fi ier da wan de taak tu yu imself
5147,ACT,22,JNT,im du dat kaaz im waahn yu fi go tel piipl evriwe wa yu si an wa yu ier
5148,ACT,22,JNT,so wa yu a wiet fa nou git op kaal pan gad niem get baptaiz an mek gad wash we yu sin
5149,ACT,22,JNT,afta mi go baka jeruusilem mi did iina gad ous a prie an mi get wan vijan
5150,ACT,22,JNT,iina mi vijan mi si di laad an im se tu mi se ori op kom outa jeruusilem faas faas kaaz dem naa go biliiv wa yu av fi tel dem bout mi
5151,ACT,22,JNT,so mi se tu im se laad aal a dem wel nuo se mi yuus tu go a di juu dem choch an biit an lak op enibadi we biliiv iina yu
5152,ACT,22,JNT,an wen dem did a kil yu sorvant stiivn mi did tan op de an did a se ye im fi ded an did aal a tek kier a di kluoz fi di man dem we did a kil im
5153,ACT,22,JNT,den di laad se tu mi gwaan kaaz mi ago sen yu faar faar tu di piipl dem we a no juu
5154,ACT,22,JNT,di kroud did a lisn tu paal til im taak bout se di laad sen im tu di piipl we a no juu den dem staat baal out pan tap a dem vais da man ya fi ded kil im aal im so aal im no fi liv
5155,ACT,22,JNT,wail dem did stil a baal out pan tap a dem vais a bak aaf dem jakit an a fling dot iina di ier
5156,ACT,22,JNT,di ed fi touzn suoja aada di ada suoja dem fi kyari paal go bak iina di suoja kyamp im tel dem fi biit paal wid wan wip so im wi tel dem wa im du mek di kroud a rail op gens im so
5157,ACT,22,JNT,afta dem tai im op an chrech im out fi biit im paal aks di ed fi onjrid suoja we did tan op de di laa gi yu no rait fi biit mi wan man we kom fram ruom wen yu no iivn kyari mi go a kuot an se mi gilti fi notn
5158,ACT,22,JNT,wen di ed fi onjrid suoja ier dis im go tu di ed fi touzn suoja an tel im wa im ier an aks im se wa yu ago du yu no nuo se da man ya kom fram ruom
5159,ACT,22,JNT,so di ed fi touzn suoja aks paal tel mi sopm yu kom fram ruom
5160,ACT,22,JNT,paal ansa im se ye man mi kom fram ruom
5161,ACT,22,JNT,di ed fi touzn suoja se mi did afi pie wan uol iip a moni fi ton ruoman so paal se bot a ruom mi baan an gruo
5162,ACT,22,JNT,den di suoja dem we did out fi biit paal fi mek im taak dem bak aaf fram im an di ed fi touzn suoja did fraitn wen im fain out se im did mek dem tai op paal wan man we kom fram ruom
5163,ACT,22,JNT,di neks die di ed fi touzn suoja did riili waahn fi nuo wa mek di juu dem did a go gens paal so im let im go an aada di ed priis an di liida dem fi miit den im mek paal tan op infronta dem
5164,ACT,23,JNT,paal luk chriet pan di liida dem an se tu dem se mi breda aal a mi laif op tu tide mi liv rait an mi kanchens naa go bada mi wen mi tan op infronta gad
5165,ACT,23,JNT,wen im se dat ananaiyas di liida fi di priis dem aada di man dem we did tan op de fi baks paal pan im mout
5166,ACT,23,JNT,den paal se tu im se gad ago chraik yu dong yu wait wash waal yu yu sidong de laik wan joj we a du wa di laa se bot yu brok di laa an aada dem fi baks mi
5167,ACT,23,JNT,di man dem we did tan op saida im aks im se a di liida fi gad priis dem yu a chat tu so
5168,ACT,23,JNT,paal ansa se mi breda mi neva nuo se im a did di liida fi di priis dem kaaz it rait dong iina gad wod se
5169,ACT,23,JNT,yu no fi chat bad bout di ruula fi yu piipl
5170,ACT,23,JNT,
5171,ACT,23,JNT,bot wen paal si se som a dem a did sadyusii an som a dem a did farisii im shout out iina di miitn mi breda mi a wan farisii an mi faada a wan farisii tu a kaaz mi biliiv se ded piipl ago kom bak alaiv mek dem a joj mi
5172,ACT,23,JNT,wen im se dis di sadyusii an di farisii dem staat kwaril mongks dem wan aneda so di gruup plit op iina tuu
5173,ACT,23,JNT,kaaz di sadyusii dem se nobadi kyaahn ded an kom bak alaiv no ienjel no de ar no spirit no de bot di farisii dem biliiv iina aal a dem sitn de
5174,ACT,23,JNT,di sadyusii dem an di farisii dem shout aafa wan aneda louda an louda til som a di laa tiicha fram di farisii gruup get op an taak chrang chrang an wan a dem se wi no fain notn rang wid da man ya sopuoz a wan spirit ar wan ienjel did taak tu im fi chuu
5175,ACT,23,JNT,wen di kwaril get riili riili bad di ed fi touzn suoja kech im fried kaaz im tingk se dem wuda tier op paal so im aada im suoja dem fi go dong go tek we paal fram mongks dem an kyari im bak iina di suoja kyamp
5176,ACT,23,JNT,di neks nait di laad tan op saida paal an tel im se tek aat kaaz siem ou yu tel di jeruusilem piipl dem bout mi a siem so yu afi go tel di piipl dem iina ruom bout mi tu
5177,ACT,23,JNT,di neks maanin di juu dem mek wan siikrit plan an som a dem swier se tonda ruol an brok dem nek dem naa nyam ar jringk notn til dem kil paal
5178,ACT,23,JNT,yu did av uova faati a dem we se so
5179,ACT,23,JNT,dem go tu di ed priis an di elda dem an se tu dem se wi swier se tonda ruol an brok wi nek wi naa nyam ar jringk notn til wi kil paal
5180,ACT,23,JNT,so wi a aks yu an di liida dem fi beg di ed fi touzn suoja fi kyari im kom dong tu yu laik se yu out fi mek op yu main bout im kies tel im se yu waahn fi kwestiyan im som muor wi redi fi kil im iivn bifuo im riich nier ya
5181,ACT,23,JNT,bot paal sista bwai pikni ier bout ou dem plan fi gyang paal so im go tu di suoja kyamp an go tel paal bout it
5182,ACT,23,JNT,so paal kaal wan a di ed fi onjrid suoja an se tu im se kyari da yuut man ya tu di ed fi touzn suoja kaaz im av sopm fi tel im
5183,ACT,23,JNT,so im kyari im tu ed fi touzn suoja an se tu im se di prizna we niem paal kaal mi an aks mi fi kyari da yuut man ya tu yu kaaz im av sopm fi tel yu
5184,ACT,23,JNT,di ed fi touzn suoja tek im go wan said an aks im se wa yu av fi tel mi
5185,ACT,23,JNT,im ansa im se di juu dem plan fi aks yu fi kyari paal dong tu di liida dem tumaro dem plan fi mek it luk laik se dem waahn fi kwestiyan im som muor
5186,ACT,23,JNT,bot no mek dem presha yu an yu go du wa dem se kaaz muor dan faati a dem a aid an a wiet fi gyang im dem swier blain se dem naa nyam ar jringk notn til dem kil im dem redi an a wiet rait ya nou fi ier ef yu ago du wa dem a aks yu fi du
5187,ACT,23,JNT,den di ed fi touzn suoja sen we di yuut man afta im tel im se no tel nobadi se yu tel mi dem sitn ya
5188,ACT,23,JNT,afta dat im kaal tuu ed fi onjrid suoja an tel dem se get tuu onjrid suoja sevnti man we raid aas an tuu onjrid man we fait wid spier an get redi fi go a sesuriiya nain aklak tinait
5189,ACT,23,JNT,an av som aas redi fi paal raid an mek shuor se im riich govana fiiliks sief
5190,ACT,23,JNT,di ed fi touzn suoja rait wan leta se
5191,ACT,23,JNT,govana fiiliks sa dis a klaadiyos lisiyas
5192,ACT,23,JNT,oudi
5193,ACT,23,JNT,di juu dem kyapcha da man ya an did out fi kil im bot wen mi lorn se im did kom fram ruom mi get wan gruup a suoja an go siev im fram dem
5194,ACT,23,JNT,sins mi did waahn fi nuo wa rang dem did se im did du mi kyari im go dong tu dem liida
5195,ACT,23,JNT,mi fain se som a di juu dem did a aagyu wid im bout som sitn fi du wid dem laa bot im neehn du notn fi wi kil im ar lak im op fa
5196,ACT,23,JNT,wen mi lorn se dem did a set op wan siikrit plan fi kil di man mi sen im tu yu siem taim an aada im enimi dem fi kom tu yu kom saat out dem prablem
5197,ACT,23,JNT,so di suoja dem du we di ed fi onjrid suoja aada dem fi du dem tek paal iina di nait an kyari im go tu antipachris
5198,ACT,23,JNT,di neks die dem mek di man dem we raid di aas dem go wid paal an di ada man dem go baka jeruusilem
5199,ACT,23,JNT,wen di man dem we raid pan aas riich a sesuriiya dem gi di govana di leta an lef paal iina im an
5200,ACT,23,JNT,afta di govana riid di leta im aks paal wich konchri im kom fram wen im fain out se paal kom fram silisiya
5201,ACT,23,JNT,im se wen di piipl dem we a se yu du rang kom mi wi joj wa yu av fi se fi yuself den im gi aada fi dem kip paal anda gyaad iina di palis we erad did bil
5202,ACT,24,JNT,afta faiv die ananaiyas di liida fi di priis dem kom dong wid som elda an wan laaya niem tortyuulos an dem tel di govana bout di prablem dem av wid paal
5203,ACT,24,JNT,afta dem kyari iin paal tortyuulos staat fi chat gens im im se tu di govana se yu a wan waiz liida sieka dat fi wan lang lang taim nou wi av piis iina wi konchri an yu kaaz nof gud sitn fi apm sins yu staat ruul
5204,ACT,24,JNT,govana fiiliks sa yu du aal kaina gud sitn wi si dem an wi si dem evriwe an wi tangk yu wid aal a wi aat
5205,ACT,24,JNT,bot mi no waahn tek op tu moch a yu taim so mi a beg yu lisn tu wi likl bit muor kaaz yu aalwiez shuo gud fies aal wen wi no dizorv it
5206,ACT,24,JNT,wi fain se da man ya a wan wikid wikid choblmeka we a rail op di juu dem aal uova di worl an im a wan ring liida fi wan paati we dem kaal di nazariin
5207,ACT,24,JNT,im aal chrai fi doti op gad ous an no mek it kliin no muor so wi kech im
5208,ACT,24,JNT,bot wen yu kwestiyan im fi yuself yu wi lorn se aal a dem sitn ya wa wi a tel yu bout a riili chuu
5209,ACT,24,JNT,aal di juu dem jain iin an se di sitn dem we im did a se bout paal a chuu
5210,ACT,24,JNT,wen di govana paint pan paal an gi im di chaans fi taak fi imself paal se mi nuo se a lang lang taim nou yu a sorv az joj uova da konchri ya so mi api fi taak op fi miself
5211,ACT,24,JNT,yu kyan fain out iizi iizi se no muor dan twelv die nou mi go op tu jeruusilem fi go worship gad
5212,ACT,24,JNT,dem neva fain mi a aagyu wid nobadi ar a rail op no kroud iina gad ous iina di juu dem choch ar no we els iina di siti
5213,ACT,24,JNT,an dem kyaahn pruuv tu yu aal di sitn dem we dem a tel yu se mi du
5214,ACT,24,JNT,bot wa mi kyan se tu yu a dis mi worship di gad we wi faada faada dem worship azkaadn tu da wie de di wie we dem se rang mi biliiv evriting we iina di laa an we di prafit dem rait dong
5215,ACT,24,JNT,mi an dem man ya biliiv di siem ting wi a wiet an a luk fi gad mek ded piipl kom bak alaiv weda dem did gud ar bad
5216,ACT,24,JNT,a dat mek mi aalwiez du mi bes fi liv rait so dat nobadi kyaahn paint no fingga pan mi an mi kyan tan op infronta gad an mi kanchens no bada mi
5217,ACT,24,JNT,afta mi did kip we fram jeruusilem fi kopl ier mi go bak fi kyari som moni fi gi mi uona piipl fi elp di puor an fi bon sakrifais gi gad
5218,ACT,24,JNT,a dat mi did a du wen dem si mi iina gad ous dat taim de mi did don du aal we mi did sopuoz fi du fi mek miself kliin iina gad yai mi neva av no kroud wid mi an mi neva du notn fi kaaz no chobl niida
5219,ACT,24,JNT,bot yu av som juu fram iezha we shuda de ya infronta yu nou ef dem av notn gens mi
5220,ACT,24,JNT,ar dem man ya shuda tel yu wa rang dem did fain se mi du wen mi did tan op infronta dem liida
5221,ACT,24,JNT,di onggl ting dem kyan se a dat mi baal out iina dem miitn an se a kaaz mi biliiv se ded piipl ago kom bak alaiv mek unu de ya tide a joj mi
5222,ACT,24,JNT,den fiiliks we nuo di chuut bout di laad wie tap wa did a gwaan don kuot an se wen lisiyas di ed fi touzn suoja kom mi wi mek op mi main bout wa mi ago du wid yu
5223,ACT,24,JNT,so im aada di ed fi onjrid suoja fi gyaad paal bot fi gi im likl spies an no tap non a im fren dem fram elp im non at aal
5224,ACT,24,JNT,kopl die afta dat wen fiiliks an im waif jruusila we a wan juu uman riich im sen fi paal im lisn wen paal taak bout wa it miin fi biliiv iina jiizas krais
5225,ACT,24,JNT,wail paal did a taak bout wa it miin fi sumadi du we rait kanchuol demself an di die wen gad ago joj evribadi fi aal we dem du weda gud ar bad fiiliks kech im fried an se tu paal se dat inof fi nou yu kyan lef wen mi fain taim mi wi sen fi yu agen
5226,ACT,24,JNT,bot im did a uop se paal wuda pie im aaf fi im let im go so im sen fi im an taak wid im agen an agen
5227,ACT,24,JNT,afta tuu ier paas porshiyos festos ton di nyuu govana an tek uova fram fiiliks bot kaaz fiiliks did a chrai fi kori fieva wid di juu dem im lef paal iina prizn
5228,ACT,25,JNT,chrii die afta festos riich iina di konchri im go a jeruusilem fram sesuriiya
5229,ACT,25,JNT,so di ed priis an di impuotant man dem mongks di juu dem kom faawod an tel im di prablem dem av wid paal
5230,ACT,25,JNT,dem beg festos fi du sitn speshal fi dem dem beg im fi gi aada fi paal kom baka jeruusilem dem du dat kaaz dem did av a plan fi gyang op an kil im bifuo im kuda riich
5231,ACT,25,JNT,den festos tel dem se paal de a prizn a sesuriiya an mi out fi go dong de suun
5232,ACT,25,JNT,so mek unu liida dem go dong de wid mi an ef da man ya did du notn rang dem kyan se wa im du
5233,ACT,25,JNT,afta festos tan mongks dem fi bout iet ar ten die im lef an go a sesuriiya di neks die im tek im siit iina di kuot an gi aada fi paal kom infronta im so im kyan joj im
5234,ACT,25,JNT,wen paal kom iin di juu dem we did kom dong fram jeruusilem tan op roun im dem staat tel di govana som torbl sitn we dem se paal du bot dem kudn pruuv notn we dem se
5235,ACT,25,JNT,so paal taak op fi imself an se mi no du notn rang gens di juu dem mi no brok non a dem laa ar du notn we wuda mek gad ous no kliin no muor ar se notn bad gens siiza
5236,ACT,25,JNT,bot festos did a chrai fi kori fieva wid di juu dem so im aks paal se yu waahn fi go a jeruusilem an mek mi joj yu an si ef aal wa dem a se bout yu a chuu ar a no chuu
5237,ACT,25,JNT,paal ansa im se mi tan op iina siiza kuot rait ya nou an a yaso mi fi get joj mi no du notn rang tu di juu dem an yu wel an nuo dat
5238,ACT,25,JNT,ef mi rang an du notn we dem shuda kil mi fa mi naa chrai fi ron we bot ef mi neva du non a di sitn dem we dem se nobadi kyaahn ton mi uova tu dem so sen mi go a siiza mek im joj mi
5239,ACT,25,JNT,so afta festos taak wid di man dem we elp im fi mek op im main bout wa im ago du im se yu se yu waahn mi sen yu go a siiza so a siiza mi a sen yu
5240,ACT,25,JNT,afta kopl die wel king agripa an borniis kom a sesuriiya fi welkom festos
5241,ACT,25,JNT,afta dem did de de fi a gud wail festos tel di king bout paal di juu dem an aal wa did a gwaan kaaz im did waahn fi nuo wa di king tingk so im tel im se fiiliks lef wan prizna ya
5242,ACT,25,JNT,wen mi did de a jeruusilem di ed priis an di juu elda dem tel mi bout im an aks mi fi joj im an se im gilti
5243,ACT,25,JNT,bot mi tel dem se ruoman piipl no joj nobadi an se dem gilti jos so dem afi get di chaans fi tan op infronta di piipl dem we se dem du sitn rang an taak op fi demself
5244,ACT,25,JNT,so afta dem kom ya wid mi mi neva wies no taim di neks die mi gi aada fi dem bring im a kuot fi mi joj im
5245,ACT,25,JNT,bot wen di juu liida dem taak op gens im di wikid sitn dem we mi did tingk se dem wuda se im du a no dat dem se
5246,ACT,25,JNT,insteda dat dem did a aagyu wid im bout sopm fi du wid di wie ou dem worship gad an bout wan ded man niem jiizas we paal se kom bak alaiv
5247,ACT,25,JNT,mi neva nuo ou fi diil wid di mata so mi aks di man ef im did waahn fi go a jeruusilem an mek mi joj im deso
5248,ACT,25,JNT,bot wen paal aks mi fi uol im til siiza kuda joj im mi gi aada fi dem gyaad im so til mi kuda sen im go a siiza
5249,ACT,25,JNT,den king agripa se tu festos mi wuda laik fi ier da man ya miself so festos tel im se aarait tumaro yu wi ier im
5250,ACT,25,JNT,di neks die wen king agripa an borniis did a kom di piipl dem du aal saat a sitn fi big dem op an welkom dem so dem go iina di plies we di piipl dem gyada op fi kip kuot aal a di ed fi touzn suoja an di big impuotant man dem iina di siti go wid dem tu den festos aada di suoja dem fi kyari iin paal
5251,ACT,25,JNT,den festos se king agripa an evribadi we de ya wid wi unu si da man ya aal a di juu dem beg mi loud loud no fi mek im liv no langga dem beg mi wen mi did de a jeruusilem an dem beg mi dong ya iina sesuriiya
5252,ACT,25,JNT,bot mi fain se im no du notn we wi fi kil im fa an wen im se im waahn di ruula siiza imself fi joj im mi mek op mi main fi sen im
5253,ACT,25,JNT,bot mi no riili av notn we mi kyan rait bout im an sen gi mi laad so mi kyari im kom ya infronta aal a unu an muo dan dat mi kyari im infronta yu king agripa so dat afta yu ier im da fos taim ya mi maita av sopm fi rait
5254,ACT,25,JNT,kaaz mi no tingk it rait fi sen wan prizna an kyaahn se fi shuor wa rang dem se im du
5255,ACT,26,JNT,den agripa se tu paal se yu kyan taak fi yuself nou so paal riez im an an staat taak op im se
5256,ACT,26,JNT,king agripa mi tingk mi wel loki tide fi get di chaans fi taak op fi miself infronta yu bout aal a wa di juu dem se mi du
5257,ACT,26,JNT,kaaz mi nuo se yu wel nuo bout ou di juu dem liv an bout aal di sitn dem we dem aagyu bout so mi a beg yu du tek taim an lisn mi
5258,ACT,26,JNT,nou aal di juu dem nuo ou mi liv fram mi a likl bwai fram mi a likl bwai a gruo op iina mi uona konchri an iina jeruusilem
5259,ACT,26,JNT,dem nuo kaaz dem nuo mi fram lang lang taim an ef dem waahn dem kyan tel yu ou mi liv azkaadn tu di gruup mongks wi piipl we fala di laa tu a tii kaaz mi a wan farisii
5260,ACT,26,JNT,nou dem a joj mi kaaz mi biliiv an a luk fi get di sitn dem we gad pramis fi gi wi faada faada dem
5261,ACT,26,JNT,yu ana a da siem pramis ya di twelv chraib a wi piipl dem a luk fi get a dat mek dem gwaan sorv gad nait an die a sieka wa mi a luk fi get fram gad mek di juu dem a se di sitn dem we dem a se gens mi
5262,ACT,26,JNT,wa mek unu juu mek op unu main no fi biliiv se gad mek sumadi we ded kom bak alaiv
5263,ACT,26,JNT,a siem so mi did biliiv se mi did afi du evriting we mi kuda du fi ort jiizas we kom fram nazaret
5264,ACT,26,JNT,an a dat mi yuus tu du iina jeruusilem mi neva jos get powa fram di ed priis fi lak op som a di piipl dem we biliiv bot mi aal vuot gens dem wen dem sen dem fi ded
5265,ACT,26,JNT,mi ponish dem nof taim iina di juu dem choch an chrai fi get dem fi ton we fram jiizas an se dem no biliiv iina im no muor mi did so mad wid dem mi go afta dem aal iina farin konchri fi mek dem sofa
5266,ACT,26,JNT,a dat mi did a go a damaskos fa an di ed priis dem did gi mi wan leta we gi mi di powa fi dwiit
5267,ACT,26,JNT,bot yu ana bout twelv aklak wen mi did de pan mi wie mi si wan brait brait lait fram evn braita dan di son kom uova mi an uova di man dem we did de de wid mi
5268,ACT,26,JNT,aal a wi jrap a grong an mi ier sumadi se tu mi iina di aramik langwij se saal saal wa mek yu a mek mi sofa a ort yu a ort yuself wen yu du dat dat komiin laik se yu a kik gens wan shaap shaap tik
5269,ACT,26,JNT,so mi aks a uu yu sa di laad ansa mi se mi a jiizas we yu a mek sofa
5270,ACT,26,JNT,bot git op tan op kaaz mi pik yu fi shuo miself tu yu mi du dat fi mek yu wan a mi sorvant fi go tel piipl bout di sitn dem we yu si an we mi ago shuo yu
5271,ACT,26,JNT,mi ago siev yu fram yu uona piipl an fram di piipl we a no juu we mi ago sen yu tu
5272,ACT,26,JNT,mi a sen yu tu dem so yu kyan elp dem fi si an kom outa di daaknis an kom iina di lait an mi a sen yu fi elp dem get frii fram sietan powa an mek gad ruul dem laif da wie de dem wi ton paat a gad piipl uufa sin im paadn kaaz dem biliiv iina im
5273,ACT,26,JNT,so king agripa di wan we kom fram evn we mi si iina mi vijan mi du wa im se
5274,ACT,26,JNT,so di fos plies mi priich a damaskos afta dat mi priich iina jeruusilem an aal uova judiya mi priich tu di piipl we a no juu tu mi tel dem fi ton we fram dem sin an ton tu gad an fi du di sitn dem we shuo se dem riili sari bout dem sin
5275,ACT,26,JNT,a dat di juu dem ares mi fa wen mi did de iina gad ous an a dat mek dem did a chrai fi kil mi
5276,ACT,26,JNT,tu da die ya gad a elp mi an so mi tan op infronta aal a unu weda unu impuotant ar no impuotant fi taak di chuut di siem ting wa muoziz an di prafit dem did se ago apm a di siem ting mi a se
5277,ACT,26,JNT,dem se di wan we gad sen fi siev piipl did afi ded so im kuda bi di fos wan fi kom bak alaiv an fi mek piipl we a juu an piipl we a no juu nuo se dem kyan get siev an da mesij de ago komiin laik lait tu dem
5278,ACT,26,JNT,wail paal did a taak festos kaal out pan tap a im vais paal yu mad yu ed a tek yu yu lorn tu moch an yu ed a tek yu nou
5279,ACT,26,JNT,bot paal ansa im se anarebl festos sa mi no mad wa mi a se a chuu mi naa taak no fuulinish
5280,ACT,26,JNT,mi naa taak no fuulinish kaaz di king nuo bout aal a dem sitn ya so mi a taak tu im an naa uol notn bak kaaz mi shuor se non a dem sitn ya no apm we im no nuo bout kaaz dem neva apm iina wan kaana
5281,ACT,26,JNT,king agripa yu biliiv wa di prafit dem rait mi nuo se yu biliiv
5282,ACT,26,JNT,agripa se tu paal se so iina no taim yu a chrai ton mi iina sumadi we biliiv iina jiizas
5283,ACT,26,JNT,so paal ansa se mi prie gad se no onggl yu bot aal uu a lisn mi tide wuda ton jos laik mi weda iina no taim ar aal ef it tek lang a onggl wan ting mi no waahn mi no waahn unu fi chien op laik mi
5284,ACT,26,JNT,so di king di govana borniis an aal uu did sidong de wid dem get op
5285,ACT,26,JNT,an wen dem did a lef dem se tu dem wan aneda se da man ya naa du notn we im shuda get lak op fa ar we im fi ded fa
5286,ACT,26,JNT,agripa se tu festos se ef da man ya neva aks fi siiza di ruula joj im wi kuda let im go
5287,ACT,27,JNT,afta dem mek op dem main se wi shuda siel go itali dem ton paal an som ada prizna uova tu juuliyos wan ed fi onjrid suoja im a did paat a di ruula big big gruup a suoja
5288,ACT,27,JNT,wi go pan wan ship we did a kom fram ajramitiyom di ship did plan fi tap a som difrant difrant plies pan di iezha sii kuos so wi siel out an ieristaakos fram masiduoniya we iina tesalonaika go wid wi
5289,ACT,27,JNT,di neks die wi tap a saidan juuliyos did kain tu paal an lou im fi go luk fi im fren dem so dem kuda gi im di sitn dem we im niid
5290,ACT,27,JNT,afta dat wi siel out an stie pan di sief said a saipros kaaz di briiz did tuu chrang fi wi
5291,ACT,27,JNT,afta wi siel paas silisiya an pamfiliya wi tap a maira iina lishiya
5292,ACT,27,JNT,wen wi tap a maira di ed fi onjrid suoja si wan ship fram aligzanjriya we did a go a itali so im put wi pan it
5293,ACT,27,JNT,di briiz did so chrang dat fi kopl die wi did afi siel sluo sluo so wi bieli manij fi riich nier naidos toun kaaz di briiz did stil so chrang wi kudn go no forda wi did afi siel pan di sief said a kriit nier salmuoni
5294,ACT,27,JNT,wi gwaan siel pan di sief said a kriit an bieli manij fi riich a wan plies niem fier ievnz nier lasiiya toun
5295,ACT,27,JNT,nof die did paas an it neva sief fi dem siel no muor kaaz di speshal die wen piipl go fi get dem sin paadn did paas so paal waan dem se
5296,ACT,27,JNT,man ou mi siit ef wi gwaan siel it naa go ton out gud fi wi di ship an evriting we wi a kyari ago mash op an nof piipl ago ded
5297,ACT,27,JNT,bot insteda lisn tu paal di ed fi onjrid suoja lisn wa di kyaptin an di man we uon di ship se
5298,ACT,27,JNT,kaaz we di ship did de neva sief fi spen di winta muos a uu did de pan di ship mek op dem main se dem naa tan de so di kyaptin siel out dem did a luk se som ou dem wuda riich fiiniks nier kriit we di briiz did a bluo fram an spen di winta de
5299,ACT,27,JNT,wen wan briiz we neva so chrang staat bluo fram di sout dem tingk se dem kuda siel out laik ou dem did plan so dem jraa op di ship angka an siel out bot dem kip nier kriit shuor
5300,ACT,27,JNT,no tuu lang afta dat wan powaful staam niem di naatiista bluo dong kraas kriit
5301,ACT,27,JNT,di ship get kech op iina di staam an kudn manij it so wi gi op an mek di staam bluo wi we it waahn wi go
5302,ACT,27,JNT,wi siel paas wan likl ailan niem kyaada we wi bieli manij fi kanchuol di likl buot fi di ship an kip it sief
5303,ACT,27,JNT,afta dem lif op di likl buot put pan di ship dem yuuz ruop anda di ship fi tai it op dem du dat kaaz dem did fried di ship mait go jam iina di san il nier libiya we di waata neva diip den dem jrap angka an mek di briiz gwaan bluo di ship
5304,ACT,27,JNT,di neks die di wie di staam did a bata di ship so bad dem staat fling som a di sitn dem we did de pan di ship iina di sii
5305,ACT,27,JNT,an pan di tord die dem siem wan tek op som a di sitn dem we a paat a di ship an fling dem iina di sii
5306,ACT,27,JNT,afta wi kudn si no son ar staar fi wan lang lang taim an di staam kip aan a bata wi wi did shuor se wi don fa notn kudn siev wi
5307,ACT,27,JNT,nof a di man dem neva fiil fi notn fi iit so paal tan op mongks dem an se tu dem se unu shuda did lisn tu mi man wen mi did tel unu se wi neva did fi lef outa kriit kaaz ef unu did lisn wi neva wuda sofa so an luuz so moch
5308,ACT,27,JNT,bot lisn tu mi nou tek aat kaaz non a wi naa go ded bot di uol ship ago mash op
5309,ACT,27,JNT,mi nuo dat kaaz laas nait di gad we mi bilang tu an we mi sorv sen wan ienjel tu mi an im se tu mi se
5310,ACT,27,JNT,no fried paal yu afi go tan op infronta siiza an gad so gud iivn duo piipl no dizorv it im naa go mek non a di man dem we a siel wid yu ded
5311,ACT,27,JNT,so unu tek aat man kaaz mi chos iina gad an mi shuor se evriting ago ton out siem laik ou im tel mi se it wuda go
5312,ACT,27,JNT,bot di ship ago krash pan wan ailan
5313,ACT,27,JNT,wan nait afta wi did de a sii fi tuu wiik di staam did a bluo wi kraas di ajriyatik sii wen it did riich bout migl nait di siela dem did biliiv se dem de nier lan
5314,ACT,27,JNT,so dem jrap wan ruop wid sitn evi tai pan it fi chek ou diip di waata bi dem fain out se dem did de iina waata we did wan onjrid an twenti fut diip afta dem siel likl forda dem chek agen an fain out se di waata did nainti fut diip
5315,ACT,27,JNT,dem did fried se wi did ago krash pan di riif so dem jrap fuo a di ship angka dem fram di baka di ship an prie fi die lait
5316,ACT,27,JNT,di siela dem did waahn fi get we fram di ship so dem let dong di likl buot iina di waata an gwaan laik se a angka dem did a chuo fram infronta di ship
5317,ACT,27,JNT,bot paal se tu di ed fi onjrid suoja se ef di siela dem no tan pan di ship yu kyaahn riich a shuor alaiv
5318,ACT,27,JNT,so di suoja dem kot di ruop dem we did tai op di buot an mek it jrap iina di waata an bluo we
5319,ACT,27,JNT,wen die suun lait paal beg dem fi iit sopm im se tide mek fuotiin die sins unu a wori unuself an no iit notn
5320,ACT,27,JNT,so unu kom aan nou man iit sopm ar unu naa go mek it an non a unu naa go luuz no iivn wan degedege ier aafa unu ed
5321,ACT,27,JNT,afta im se dat paal tek bred an gi gad tangks infronta aal a dem den im brok it an staat fi iit it
5322,ACT,27,JNT,so aal a dem tek aat an iit sopm tu
5323,ACT,27,JNT,a did tuu onjrid an sevntisiks a wi de pan di ship
5324,ACT,27,JNT,afta dem don nyam aal wa dem waahn dem fling di res a sitn dem pan di ship iina di waata
5325,ACT,27,JNT,wen die lait dem neva nuo wich paat dem did de bot dem si wan ieriya we luk laik wan bie wid wan biich so dem mek op dem main fi chrai an ron di ship pan di san bangk
5326,ACT,27,JNT,so dem kot aaf di angka dem aafa di ruop an lef dem iina di sii dem luus di chien aafa di sitn dem we fi ton di ship put op di big big piis a klaat we dem yuuz fi kech di briiz ton roun di ship an ed fi di biich
5327,ACT,27,JNT,bot dem ron iina di san wich paat di waata shalo di fronta di ship jam an faasn iina di san an kudn muuv di wiev dem krash so aad gens di baka di ship dat it brok op iina piisiz
5328,ACT,27,JNT,so di suoja dem plan fi kil di prizna dem so dat non a dem kudn jomp iina di sii an get we
5329,ACT,27,JNT,bot di ed fi onjrid suoja neva waahn dem fi kil paal so im neva mek di suoja dem kil non a di prizna dem so im gi aada se aal uu kyan swim fi jomp aaf fos an swim go a lan
5330,ACT,27,JNT,an di wan dem we kyaahn swim fi eng aan pan piis a plangk ar eniting we brok aafa di ship an fluot go a shuor an a so aal a dem riich lan sief
5331,ACT,28,JNT,afta aal a wi riich shuor sief wi fain out fram di piipl dem se di ailan niem maalta
5332,ACT,28,JNT,di piipl dem shuo wi gud fies an chriit wi wel gud an kaaz rien did staat faal an it did kuol dem kech op faiya fi wi
5333,ACT,28,JNT,paal pik op wan bongl a brambram an put it pan di faiya wen im du dat di faiya iit kaaz wan siniek fi kom out an grab aan pan paal an
5334,ACT,28,JNT,wen di piipl si se di siniek eng an pan paal an dem se tu wan aneda se da man ya a mos wan mordara iivn duo im get we fram di sii di gad we niem jostis se im no fi liv
5335,ACT,28,JNT,bot paal shiek im aaf iina di faiya an notn neva du im
5336,ACT,28,JNT,bot di piipl did a luk fi si im swel op ar jrap dong ded siem taim bot afta dem wiet fi wan lang taim an no si notn apm tu im dem chienj dem main an se im a wan gad
5337,ACT,28,JNT,kluos tu we dat did apm tu paal wan man niem pyuubliyos did av im ous an lan im a did di ed fi di govament fi di ailan im tek wi iina im ous an tek gud kier a wi an wi tan a im ous fi chrii die
5338,ACT,28,JNT,pyuubliyos faada did sik an iina bed im di av fiiva an wan siknis we mek im beli ron an kaaz im fi vamit paal go iin go si im an afta im prie fi im im put im an pan im an mek im beta
5339,ACT,28,JNT,afta dat uol iip a piipl pan di ailan we did sik kom tu paal fi im mek dem beta
5340,ACT,28,JNT,di piipl dem shuo wi nof rispek an wen wi did out fi lef dem gi wi evriting we wi did niid
5341,ACT,28,JNT,afta wi spen chrii mont de wi lef iina wan ship we did kom fram aligzanjriya an we did de pan di ailan fi di winta di ship di niem di twin gad
5342,ACT,28,JNT,wi tap iina sirakyuus aaba an tan de fi chrii die
5343,ACT,28,JNT,wi lef deso an siel tu rejiyom siti di neks die wan chrang chrang briiz we bluo fram di sout tek wi an di sekan die wi riich a pyutiyoli
5344,ACT,28,JNT,wi fain som piipl we biliiv iina jiizas de an dem beg wi fi tan wid dem fi sevn die afta dat wi lef an go a ruom
5345,ACT,28,JNT,wen di breda an sista dem a ruom ier bout wi som a dem kom aal di wie a apiyos maakit an som kom a di plies kaal chrii in kom miit wi wen paal si dem im tek aat an gi gad tangks
5346,ACT,28,JNT,wen wi riich a ruom di govament lou paal fi liv a wan ous im wan nobadi neehn afi tan de wid im onggl di suoja we gyaad im
5347,ACT,28,JNT,chrii die afta dat paal sen kaal di juu liida dem iina di ieriya fi miit wid im wen dem kom im se tu dem se mi breda mi neva du notn rang gens wi piipl mi neva se notn rang bout di wie wi faada faada dem did liv niida bot wi liida dem iina jeruusilem tek mi ton prizna gi di ruoman liida dem
5348,ACT,28,JNT,afta dem kwestiyan mi an fain out se mi neva du notn rang we wuda gi dem di rait fi kil mi dem did waahn fi let mi go
5349,ACT,28,JNT,bot di juu dem neva waahn di liida dem fi let mi go so mi did afi tel di liida dem se mi waahn siiza fi joj mi imself bot mi no av notn gens mi uona piipl
5350,ACT,28,JNT,a dat mek mi aks unu fi miit wid mi matarafak dem tek mi ton prizna an put mi iina dem chien ya sieka di wan we di izrel piipl dem a wiet fa an a luk fi kom
5351,ACT,28,JNT,di liida dem se wi no get no leta fram judiya bout yu an non a di breda dem no kom fram op de kom tel wi notn bad bout yu niida
5352,ACT,28,JNT,bot wi wuda laik fi ier wa yu tingk kaaz wi nuo se piipl evriwe taak gens da gruup ya we yu bilang tu
5353,ACT,28,JNT,so dem set di taim fi miit wid im wen dem shuo op a im ous fi di miitn uol iip muor a dem kom dan di fos taim fram maanin til iivnin paal taak tu dem an elp dem andastan di mesij bout gad kindom an jiizas an im yuuz di laa we muoziz did rait dong an wa di prafit dem did rait fi get dem fi biliiv se wa im did a tel dem bout gad kindom a chuu
5354,ACT,28,JNT,som a dem biliiv wa paal se bot som a dem mek op dem main no fi biliiv an ton dem bak pan gad mesij
5355,ACT,28,JNT,so di liida dem staat aagyu mongks dem wan aneda an som a dem waak out afta di laas ting paal se im did se di uoli spirit did rait wen im did yuuz di prafit aizaiya fi taak tu wi faada faada dem
5356,ACT,28,JNT,im se
5357,ACT,28,JNT,go tu dem piipl ya an se tu dem se
5358,ACT,28,JNT,unu ago aalwiez a lisn gud
5359,ACT,28,JNT,bot unu naa go andastan wa unu ier
5360,ACT,28,JNT,unu ago kip aan a luk aad aad
5361,ACT,28,JNT,bot unu naa go si notn
5362,ACT,28,JNT,kaaz dem piipl ya blak dem main
5363,ACT,28,JNT,brok tik iina dem iez
5364,ACT,28,JNT,an lak dem yai dem
5365,ACT,28,JNT,so dem kyaahn si wid dem yai dem ar ier wid dem iez dem
5366,ACT,28,JNT,an andastan wid dem main
5367,ACT,28,JNT,an ton we fram wa rang an mi wuda iil dem
5368,ACT,28,JNT,so mi waahn unu fi nuo se gad mesij bout ou im ago siev piipl ago go tu di piipl dem we a no juu dem wi lisn
5369,ACT,28,JNT,fi tuu uola ier paal liv iina im uona ous we im rent im tek iin evribadi we kom tu im
5370,ACT,28,JNT,an priich tu dem bout gad kindom an tiich dem bout di laad jiizas krais an im neva fried fi tiich bout di laad jiizas an notn neva de de fi tap im
5371,ROM,1,JNT,da leta ya a kom fram mi paal wan sliev fi krais jiizas gad pik mi fi bi wan a jiizas krais apasl an a im gi mi di wok fi priich im gud nyuuz
5372,ROM,1,JNT,lang bifuo jiizas baan gad did pramis fi sen da gud nyuuz de tu wi im mek im prafit dem rait it dong iina gad wod se im ago sen it
5373,ROM,1,JNT,da gud nyuuz ya a bout im bwai pikni we kom fram dievid fambili
5374,ROM,1,JNT,jiizas krais wi laad a gad uoli bwai pikni an iivn duo im kom fram dievid fambili gad shuo klier klier se im a im bwai pikni an gi im im powa wen im mek jiizas kom bak alaiv
5375,ROM,1,JNT,gad kaaz jiizas fi gud an kain tu mi an fi mek mi wan a im apasl dem iivn duo mi neva dizorv it im mek mi wan apasl so dat mi kuda sorv jiizas krais an elp di piipl dem we a no juu fi biliiv iina im an fala aal a wa im se
5376,ROM,1,JNT,an yu si unu we a liv iina ruom unu a paat a dem piipl de we gad kaal fi bilang tu jiizas krais
5377,ROM,1,JNT,so mi a rait da leta ya tu aal a unu iina ruom we gad lov an uu im kaal fi bi im piipl mi prie se wi faada gad an di laad jiizas krais wi shuo unu lov iivn duo wi no dizorv it an gi unu piis iina unu aat
5378,ROM,1,JNT,di fos ting mi waahn fi se a dat mi tangk gad fi aal a unu mi kyan tangk im sieka wa jiizas krais du fi di uol a unu an mi tangk im fi unu kaaz unu biliiv an chos iina jiizas krais so moch dat piipl aal uova di worl a taak bout unu
5379,ROM,1,JNT,mi sorv gad wid aal a mi aat a sorv mi a sorv im wen mi priich di gud nyuuz bout im bwai pikni an im nuo se wa mi bout fi se a chuu mi aalwiez a tingk bout unu
5380,ROM,1,JNT,an wen mi a prie mi aalwiez aks gad fi mek mi kyan kom si unu az lang az a dat im waahn
5381,ROM,1,JNT,kaaz mi lang fi si unu so dat mi kyan shier wid unu som a di sitn dem we gad spirit shuo mi mi waahn fi shier dem wid unu so dat mi kyan elp unu fi gruo chrang an biliiv iina gad muor an muor
5382,ROM,1,JNT,wa mi a se a dat mi wel waahn kom si unu so dat wi kyan elp fi bil op wi wan aneda unu wi get chrang wen unu si umoch mi chos iina gad an unu wi elp mi fi get chrang wen mi si umoch unu chos iina gad
5383,ROM,1,JNT,breda an sista mi waahn unu fi nuo se a nof taim mi mek fi kom si unu bot sopm aalwiez tap mi fram kom mi wel waahn fi kom si unu so dat mi kyan elp di piipl mongks unu fi biliiv an fala jiizas krais siem laik ou mi elp di res a piipl dem we a no juu fi biliiv an fala jiizas
5384,ROM,1,JNT,it komiin laik se mi a evribadi sorvant gad sen mi fi priich di gud nyuuz tu di griik piipl dem an tu di piipl dem we a no griik im sen mi fi priich tu piipl we waiz an nuo nof an tu piipl we no nuo notn
5385,ROM,1,JNT,so mi wel waahn fi kom priich di gud nyuuz tu aal a unu we de a ruom tu
5386,ROM,1,JNT,mi no shiem fi priich di gud nyuuz kaaz it powaful a di gud nyuuz gad yuuz fi siev aal a di piipl we chos iina jiizas im yuuz it fi siev di juu dem fos an den im yuuz it fi siev di piipl dem we a no juu
5387,ROM,1,JNT,di gud nyuuz shuo ou gad tek we piipl sin an mek tingz rait bitwiin im an dem an dat im du aal a dat kaaz dem biliiv iina jiizas krais it aal rait dong iina gad wod se
5388,ROM,1,JNT,di piipl uufa sin gad tek we kaaz dem biliiv iina im a dem ago riili liv
5389,ROM,1,JNT,fram evn wich paat im ruul gad shuo se im beks an ago joj aal a di piipl dem we a liv iina sin an we a du aal kaina wikid sitn dem de piipl de tap ada piipl fram nuo di chuut bout gad wid di wikid sitn dem we dem du
5390,ROM,1,JNT,gad ago ponish dem kaaz evriting we de de fi nuo bout gad infronta dem plien plien kaaz a gad imself shuo dem
5391,ROM,1,JNT,nobadi kyan si gad bot dem kyan nuo bout im fram gad mek di worl im a shuo piipl a uu im bi wen yu luk pan di sitn dem we im mek yu kyan nuo se a im a riili gad an dat a im ago av aal di powa fi eva an eva so nobadi kyaahn se dem neva nuo bout im
5392,ROM,1,JNT,an iivn duo dem nuo se im a gad dem no chriit im laik se im a gad dem no priez im an dem no gi im tangks fi aal we im du fi dem sieka dat dem staat tingk bier fuulinish notn we dem tingk no rait an dem kyaahn andastan notn bout gad
5393,ROM,1,JNT,dem kliem se dem waiz bot a fuul dem ton fuul
5394,ROM,1,JNT,gad kyaahn ded im ago liv fi eva an eva an insteda dem worship im an se dat im a gad dem ton roun an a worship faalz gad dem staat worship faalz gad we luk laik wan man ar we komiin laik bod faalz gad we luk laik animal we waak an animal we kraal
5395,ROM,1,JNT,an kaaz piipl so fuulfuul gad lef dem fi du wa dem waahn fi du im lef dem fi du aal a di naasinis we dem wel waahn fi du an fi tek paat iina aal kaina seks sin we jos a mash op dem badi an we jos a bring dong shiem pan dem wan aneda
5396,ROM,1,JNT,dem ton dem bak pan di chuut bout gad an go biliiv wan lai dem worship an sorv di sitn dem we gad mek insteda worship gad we mek evriting a gad fi get di priez fi eva an eva iemen
5397,ROM,1,JNT,an kaaz dem a du dem sitn de gad lef dem fi bring don shiem pan demself im lef dem fi tek paat iina aal kaina seks sin an so di uman dem tap du we naamal dem tap sliip wid man an go staat sliip wid uman
5398,ROM,1,JNT,a siem so di man dem tap du wa naamal tu dem tap sliip wid uman an go staat sliip wid man man a sliip wid man dat a shiem an kaaz wa dem a du rang gad ago gi dem jos wa dem fi get gad ago ponish dem
5399,ROM,1,JNT,dem nuo di chuut bout gad bot dem mek op dem main se dem naa biliiv it so gad lef dem fi du aal a di sitn dem we dem doti main tel dem fi du im lef dem fi du di sitn dem we dem no fi du
5400,ROM,1,JNT,dem de piipl de wikid dem ful op a wikidnis dem eva waahn wa ada piipl av an dem eva a du bad sitn tu ada piipl dem de piipl de ful op a bad main dem lov fi kos an fait dem eva a chrai fi chrik dem wan aneda an dem eva waahn fi kil aaf dem wan aneda tu dem de piipl de lov fi susususu
5401,ROM,1,JNT,dem lai an dem lov fi big op demself dem fula demself so til nobadi kyaahn taak tu dem an dem no shuo nobadi no rispek dem no fala notn we dem mada an faada se dem no lov gad an dem eva a plan op plan op aal kaina wikid sitn
5402,ROM,1,JNT,dem de piipl de naa no sens dem naa no aat dem no du notn we dem se dem ago du an dem no tek piti pan nobadi
5403,ROM,1,JNT,iivn duo dem nuo se gad se enibadi we a tek paat iina dem sitn de dizorv fi ded dem gwaan liv dem laif siem wie wos dem aal a tel ada piipl se a gud sitn dem a du wen dem tek paat iina dem sitn de tu
5404,ROM,2,JNT,unu si aal a unu we a joj ada piipl no mata uu unu bi unu naa go kyan se notn wen gad kom fi joj di worl kaaz wen unu a joj ada piipl it komiin laik unu a joj unuself kaaz di rang sitn dem we dem a du a di siem sitn unu a du tu
5405,ROM,2,JNT,an aal a wi nuo se gad rait fi joj evribadi we a du dem sitn de
5406,ROM,2,JNT,bot aal a unu we a joj ada piipl di sitn dem we unu a joj ada piipl fa an we unu a du unu no tingk se gad ago joj unu fi dem tu unu riili tingk im ago jos mek unu get we so
5407,ROM,2,JNT,gad tek im taim wid unu im put op wid unu an im no ponish unu siem taim wen unu du rang unu no si se gad gud tu unu ar a kier unu no kier bout dem sitn de unu no si se gad kain tu unu kaaz im chrai fi get unu fi ton we fram sin an sari fi di rang we unu du
5408,ROM,2,JNT,bot kaaz unu aadiez an mek op unu main se unu naa ton we fram unu sin unu a mek tingz aad fi unuself pan di die wen gad kom bak fi joj di worl im ago ponish unu im ago shuo se im beks wid di piipl dem we a sin an im ago ponish dem an im ago ponish unu aada dan di res a piipl dem
5409,ROM,2,JNT,gad wi gi evribadi wa dem fi get im wi pie dem bies pan wa dem du
5410,ROM,2,JNT,yu av som piipl we a liv rait an we aalwiez a du gud fi ada piipl dem piipl de waahn gad fi taak gud bout dem dem waahn im fi big dem op an mek dem liv fi eva an a dem de piipl de gad ago mek liv fi eva an eva
5411,ROM,2,JNT,bot yu av som ada piipl we onggl bizniz bout demself dem no du notn fi elp ada piipl dem mek op dem main se dem naa du wa rait dem onggl ago du we gad se rang dem piipl de gad ago shuo dem se im beks wid dem im ago ponish dem aad aad
5412,ROM,2,JNT,di piipl dem we a du aal kaina wikidnis gad ago mek dem fiil nof pien im ago mek dem sofa im ago du dat tu piipl we a juu an tu piipl we a no juu
5413,ROM,2,JNT,bot di piipl dem we eva a du gud an we a liv rait gad ago big dem op an taak gud bout dem im ago gi dem piis iina dem aat gad ago du dat fi piipl we a juu an fi piipl we a no juu tu
5414,ROM,2,JNT,kaaz gad no paashal im chriit evribadi di siem
5415,ROM,2,JNT,di piipl we no nuo gad laa stil ago get ponish fi dem sin gad ago joj dem bies pan wa dem du di piipl we nuo gad laa an stil a sin ago get ponish tu gad ago yuuz di laa fi joj dem
5416,ROM,2,JNT,kaaz gad mek tingz rait bitwiin im an di piipl we ier di laa an fala aal we it se no wid di piipl dem we jos ier it bot naa fala it
5417,ROM,2,JNT,di piipl we a no juu dem neva get gad laa so dem no nuo wa di laa se so wen dem du di sitn dem we di laa se piipl fi du dat shuo se dem nuo wa rait fram wa rang
5418,ROM,2,JNT,wa dem du shuo se di sitn dem we di laa tiich rait dong iina dem aat an di sitn dem we dem tingk shuo se a chuu tu kaaz dem uona kanchens wi tel dem ef wa dem a du rait ar ef it rang
5419,ROM,2,JNT,di siem ting we mi priich a di siem ting we ago apm pan di die wen jiizas kom bak fi joj di worl im ago joj piipl bies pan wa dem tingk an wa dem du iivn di sitn dem we dem du iina siikrit
5420,ROM,2,JNT,so nou wa bout unu unu se unu a juu unu put unu chos iina di laa an buos bout ou unu bilang tu gad
5421,ROM,2,JNT,unu nuo wa gad waahn unu fi du an kaaz unu nuo di laa unu nuo wa rait an unu nuo se a dat unu fi du
5422,ROM,2,JNT,unu biliiv se a unu a liida fi di piipl we blain an dat unu a wan lait fi di piipl we de iina daaknis
5423,ROM,2,JNT,kaaz unu nuo di laa unu fiil se unu nuo an andastan evriting an dat evriting we unu se a chuu sopm an sieka dat unu fiil se unu kyan karek di piipl dem we no nuo rait fram rang an unu kyan tiich di piipl dem we no nuo di chuut
5424,ROM,2,JNT,unu a tiich ada piipl so ou kom unu naa lorn ou kom unu naa fala wa unu tiich ou kom unu a priich se piipl no fi tiif bot unu a tiif
5425,ROM,2,JNT,unu tel piipl se dem no fi sliip wid piipl we dem no marid tu so wa mek unu a sliip wid piipl we unu no marid tu unu taak gens di faalz gad dem unu se unu iet dem bot unu a tiif tingz outa di ous wich paat piipl worship dem
5426,ROM,2,JNT,unu brag an unu buos bout ou unu nuo gad laa bot unu naa fala it unu no si se wen unu du dat unu a kaaz piipl fi no av no rispek fi gad
5427,ROM,2,JNT,it aal rait dong iina gad wod se
5428,ROM,2,JNT,unu we se unu a juu unu a kaaz di piipl we a no juu fi se aal saat a wikid sitn bout gad
5429,ROM,2,JNT,ef unu a fala di laa den di fak se unu sorkomsaiz miin sopm bot ef unu naa fala di laa unu kuda sorkomsaiz likl muor it no miin a ting a laik se unu neva sorkomsaiz iina di fos plies
5430,ROM,2,JNT,so nou di piipl dem we a no juu an we no sorkomsaiz ef dem a du aal a wa di laa se dem fi du unu no tingk se gad ago chriit dem siem laik ou im chriit di piipl we sorkomsaiz unu no tingk se im ago tek dem fi fi im piipl
5431,ROM,2,JNT,an unu we sorkomsaiz an nuo di laa bot a brok it unu no tingk se di piipl dem we no sorkomsaiz bot a fala di laa naa go joj unu
5432,ROM,2,JNT,no chuu sumadi sorkomsaiz an a liv laik wan juu miin se dem a riili wan juu
5433,ROM,2,JNT,di piipl dem we a riili juu a di wan dem we gad tek fi bi im piipl kaaz dem lou di uoli spirit fi chienj dem aat no kaaz dem sorkomsaiz ar nuo di laa dem de piipl de gad ago big op iivn ef ada piipl naa big dem op
5434,ROM,3,JNT,so den piipl maita aks wa gud it du wi fi bi wan juu wa wi get we di piipl dem we a no juu no get wa gud it du wi fi get sorkomsaiz
5435,ROM,3,JNT,an mi wuda tel dem se it gud fi bi wan juu a nof difrant sitn wi get we elp wi iina nof difrant wie fos a wi gad did gi im wod tu a wi im chos wid im mesij
5436,ROM,3,JNT,nou som a di juu dem brok dem pramis an neva fala wa gad wod se so wa unu tingk unu tingk se kaaz dem de piipl de brok dem pramis gad naa go du wa im se im wuda du
5437,ROM,3,JNT,notn kyaahn go so gad wi aalwiez du wa im se im ago du iivn wen piipl lai an se dem du wa dem did pramis fi du it aal rait dong iina gad wod se
5438,ROM,3,JNT,evritaim gad taak piipl wi si se wa im a se a chuu sopm
5439,ROM,3,JNT,no mata wa piipl se gens gad a gad ago win
5440,ROM,3,JNT,so wa ef wen wi du rang piipl si klier klier se gad aalwiez a du we rait wa wi kyan se bout dat unu tingk wi kyan se gad a du rang wen im ponish wi mi jos a taak ou som piipl taak
5441,ROM,3,JNT,nuo sa kaaz ef gad no joj wi ou im fi go joj di res a di worl
5442,ROM,3,JNT,nou som piipl maita se ef wen wi du rang an no fala we gad se wi a elp ada piipl fi si klier klier se gad a di chuut an im aalwiez du we im se im wi du an sieka dat dem staat priez im ou kom gad stil a joj wi laik se wi a sina
5443,ROM,3,JNT,ef unu a go se dat mek unu no jos se kom mek wi go du aal kaina wikid sitn so dat wi wi kaaz nof gud sitn fi apm no dat som piipl we lov tel lai pan wi a kliem se wi se dem piipl de gad ago ponish dem dem ago get jos wa dem fi get
5444,ROM,3,JNT,so wa unu tingk se wi we a juu beta aaf dan di piipl dem we a no juu nuo sa kaaz mi don shuo unu aredi se evribadi weda dem a juu ar dem a no juu sin kanchuol dem laif evribadi a sina
5445,ROM,3,JNT,a siem so it se iina gad wod it rait dong se
5446,ROM,3,JNT,nobadi no iivn wan sumadi du we rait iina gad yai
5447,ROM,3,JNT,nobadi no riili nuo we rait
5448,ROM,3,JNT,nobadi no riili waahn fi nuo gad
5449,ROM,3,JNT,evribadi ton dem bak pan gad dem ton bad dem naa no yuus tu gad
5450,ROM,3,JNT,nobadi no du gud
5451,ROM,3,JNT,nobadi at aal
5452,ROM,3,JNT,fi dem mout komiin laik wan uopm griev
5453,ROM,3,JNT,wid dem tong a bier lai dem tel an chrik piipl
5454,ROM,3,JNT,di wod dem we kom outa dem mout kil piipl
5455,ROM,3,JNT,a laik dem lip ful op a di siem paizn we siniek av
5456,ROM,3,JNT,dem eva a kos an a wish bad tingz pan piipl
5457,ROM,3,JNT,an evriting wa dem se shuo se dem bita
5458,ROM,3,JNT,dem kwik fi kil piipl
5459,ROM,3,JNT,an evriwe dem go dem kaaz piipl fi sofa an dem mash op evriting
5460,ROM,3,JNT,dem no du notn we wuda kaaz piipl fi liv iina piis
5461,ROM,3,JNT,dem no fried a gad dem no rispek im fi uu im bi
5462,ROM,3,JNT,nou wi nuo se evriting we rait dong iina di laa a fi di piipl we a fala di laa gad gi dem di laa so dat nobadi kyan se notn wen im kom fi ponish dem nobadi kyan se dem neva nuo rait fram rang so gad ago ponish evribadi we de iina di worl weda dem a juu ar dem a no juu
5463,ROM,3,JNT,evribadi ago get ponish kaaz gad naa go mek tingz rait bitwiin yu an im jos chuu yu a fala di laa di laa kyaahn du dat wa di laa du a mek wi nuo se wi a sina
5464,ROM,3,JNT,bot nou gad shuo wi ou im plan fi mek tingz rait bitwiin im an piipl da plan de no av notn fi du wid di laa iivn duo di laa an di prafit dem did taak bout da plan de it no av notn fi du wid di laa so no chuu yu a fala di laa dat miin se gad ago mek tingz rait bitwiin yu an im
5465,ROM,3,JNT,gad onggl mek tingz rait bitwiin im an piipl wen dem biliiv iina jiizas krais a so it go fi evribadi weda yu a juu ar yu a no juu
5466,ROM,3,JNT,kaaz evribadi du rang evribadi a sina gad did mek wi laik im an wi did fi tan laik im bot sieka sin dat neehn apm
5467,ROM,3,JNT,bot iivn duo wi no dizorv it gad shuo wi lov so moch so dat im mek tingz rait bitwiin wi an im an wi neva iivn afi du notn im sen jiizas krais fi ded fi wi an tek we wi sin dem
5468,ROM,3,JNT,gad sen jiizas fi gi op im laif an siev wi wen jiizas ded pan di kraas fi im blod pie fi wi sin dem an so wi no afi get ponish aal wi afi du fi get wi sin dem paadn a biliiv iina jiizas wen gad sen jiizas im shuo se im no paashal im chriit evribadi siem wie kaaz bifuo jiizas did kom im neva ponish nobadi fi dem sin im tek taim wid dem
5469,ROM,3,JNT,bot iina dem ya taim ya gad naa go tek taim wid piipl im ago ponish dem fi di rang we dem du wen im sen jiizas im shuo wi se im aalwiez du we rait an dat im wi mek tingz rait bitwiin im an piipl aal dem afi du fi get dem sin dem paadn a fi biliiv iina jiizas
5470,ROM,3,JNT,so den wa wi av fi brag an buos bout notn at aal wa unu tingk se wi kyan go buos bout se wi a fala di laa afta gad no mek tingz rait bitwiin im an piipl kaaz dem a fala di laa gad onggl mek tingz rait bitwiin im an piipl kaaz dem biliiv iina jiizas
5471,ROM,3,JNT,so wi kyaahn se dat nobadi ago get gad fi mek tingz rait bitwiin im an dem jos chuu dem a fala di laa dem wi onggl get gad fi du dat wen dem biliiv
5472,ROM,3,JNT,anles wa unu a se a dat gad a onggl gad fi di juu dem gad a no gad fi di piipl dem we a no juu tu afkuors im a fi dem gad tu
5473,ROM,3,JNT,a onggl wan gad de an a im a gad fi di juu dem an di piipl dem we a no juu gad ago mek tingz rait bitwiin im an di juu dem wen dem biliiv siem laik ou im wi mek tingz rait bitwiin im an di piipl dem we a no juu wen dem biliiv
5474,ROM,3,JNT,so wa dat miin fi di laa ef gad onggl mek tingz rait bitwiin im an piipl wen dem biliiv dat miin se di laa no wot notn nuo notn no go so wen wi biliiv iina gad wi a shuo se di laa riili wot sopm a da taim de wi riili a fala di laa
5475,ROM,4,JNT,so aal a wi we a juu wa wi kyan se den bout wi faada iebriyam a wa did apm wid im
5476,ROM,4,JNT,ef gad did mek tingz rait bitwiin im an iebriyam kaaz a di sitn dem we iebriyam did du den iebriyam wuda av nof fi buos bout bot im kudn buos infronta gad
5477,ROM,4,JNT,bot a wa gad wod se it se
5478,ROM,4,JNT,iebriyam did biliiv iina gad an so gad mek tingz rait bitwiin im an iebriyam
5479,ROM,4,JNT,nou ef sumadi go du wan wok di moni we dem get wen dem don dem naa go luk pan it an se a wan prezent nuo dem ago se a dat dem wok fa
5480,ROM,4,JNT,bot ef sumadi no afi du notn fi gad mek tingz rait bitwiin im an dem ef aal dem afi du a chos iina gad gad we tek we piipl sin an se dat dem kliin no wan gif im a gi wi a no sopm wi did afi wok fa
5481,ROM,4,JNT,dat a wa dievid did miin wen im did a taak bout ou piipl wel api wen gad mek tingz rait bitwiin im an dem dem wel api kaaz aal dem did afi du a chos iina gad dem neva afi du notn els dievid rait iina saamz se
5482,ROM,4,JNT,di piipl uufa sin gad paadn
5483,ROM,4,JNT,a dem riili api
5484,ROM,4,JNT,gad paadn dem fi aal a di rang we dem du
5485,ROM,4,JNT,di piipl we gad luk pan
5486,ROM,4,JNT,an se im naa uol dem sin gens dem
5487,ROM,4,JNT,a dem riili api
5488,ROM,4,JNT,a onggl di piipl dem we sorkomsaiz dievid did a taak bout a dem wan gad ago paadn an mek api nuo im did a taak bout di piipl we no sorkomsaiz tu wi se dat iebriyam did biliiv iina gad an so gad mek tingz rait bitwiin im an iebriyam
5489,ROM,4,JNT,a wen unu tingk gad did du dat unu tingk im du it bifuo ar afta iebriyam get sorkomsaiz gad did mek tingz rait bitwiin im an iebriyam bifuo iebriyam did sorkomsaiz
5490,ROM,4,JNT,an a lang afta dat apm iebriyam go get sorkomsaiz im go get sorkomsaiz fi shuo se gad did mek tingz rait bitwiin di tuu a dem iivn duo im neva sorkomsaiz an gad did du it kaaz iebriyam did biliiv iina im so iebriyam komiin laik di faada fi aal a di piipl dem we neva get sorkomsaiz bot uu gad mek tingz rait bitwiin im an dem kaaz dem biliiv iina im
5491,ROM,4,JNT,an a no jos dem piipl de im a faada fa iebriyam a faada tu fi di piipl dem we sorkomsaiz an we biliiv iina gad laik ou iebriyam did biliiv iina gad bifuo im get sorkomsaiz
5492,ROM,4,JNT,gad did pramis iebriyam se di worl wuda bilang tu im an im pikni dem gad neva mek im da pramis de kaaz im did a fala di laa bot kaaz iebriyam did biliiv iina gad an gad did mek tingz rait bitwiin di tuu a dem
5493,ROM,4,JNT,ef a onggl di piipl we a fala di laa ago get di sitn dem wa gad pramis den it no mek no sens fi wi chos iina gad an aal a di pramis dem we gad mek no miin notn
5494,ROM,4,JNT,kaaz gad beks wen piipl brok im laa an kaaz a di laa im ago joj dem piipl de bot ef no laa no de de nobadi kyan brok it kaaz notn wudn de de fi brok
5495,ROM,4,JNT,a dat mek gad neva mek im pramis bies pan weda piipl fala ar no fala di laa bot bies pan weda dem chos ar no chos iina im gad mek it da wie de so dat piipl wuda nuo se di sitn dem we im pramis a fi im frii gif tu aal a iebriyam pikni dem no jos di pikni dem we a fala di laa bot tu di wan dem we biliiv laik iebriyam tu iebriyam a di faada fi evribadi
5496,ROM,4,JNT,it aal rait dong iina gad wod dat gad tel iebriyam se
5497,ROM,4,JNT,mi ago mek yu di faada fi nof difrant piipl fram aal uova di worl
5498,ROM,4,JNT,da pramis ya gud sieka uu gad bi dis a di gad we iebriyam did biliiv iina di gad we mek ded piipl kom bak alaiv an we kaaz evriting fi de bout aal di sitn dem we neva de bout bifuo
5499,ROM,4,JNT,iivn duo im neva av no riizn fi biliiv se im wuda get we gad pramis im iebriyam did biliiv siem wie im biliiv se gad wuda mek im di faada fi nof difrant piipl fram aal uova di worl an dat it wuda apm siem laik ou it se iina gad wod it se
5500,ROM,4,JNT,yu ago av so moch pikni dat nobadi ago kyan kount dem jos laik ou dem kyaahn kount di staar dem we iina di skai
5501,ROM,4,JNT,iebriyam a did aalmuos wan onjrid ier uol im did nuo se im suun ded an dat im waif kudn av no pikni bot iivn wid aal a dat iebriyam stil biliiv no taim at aal im did biliiv se gad naa go du we im pramis fi du
5502,ROM,4,JNT,iebriyam neva tap biliiv an im neva kwestiyan gad im gi gad priez an kaaz im chos iina gad im get chrang
5503,ROM,4,JNT,iebriyam biliiv wid aal a im aat im did shuor se gad kuda du evriting we im pramis fi du
5504,ROM,4,JNT,an a dat mek gad did mek tingz rait bitwiin im an iebriyam im du it kaaz iebriyam did chos iina im
5505,ROM,4,JNT,bot di paat iina gad wod we it se
5506,ROM,4,JNT,gad mek tingz rait bitwiin dem
5507,ROM,4,JNT,dat neva rait dong fi iebriyam wan
5508,ROM,4,JNT,it rait fi wi tu it rait dong fi aal a wi we gad ago mek tingz rait wid kaaz wi biliiv iina im wi biliiv iina di gad we mek wi laad jiizas kom bak alaiv
5509,ROM,4,JNT,gad sen jiizas fi ded sieka fi wi sin dem an gad mek im kom bak alaiv so dat tingz kyan rait bitwiin wi an gad
5510,ROM,5,JNT,gad put tingz rait bitwiin wi an im kaaz wi biliiv iina im an sieka wa wi laad jiizas krais did du wi an gad a liv iina piis
5511,ROM,5,JNT,aal a di gud sitn dem we wi a get fram gad an we wi no dizorv wi a get dem sieka wa jiizas krais did du an kaaz wi biliiv an wi wel api kaaz wi nuo fi shuor se gad a mek wi muor an muor laik im
5512,ROM,5,JNT,bot wi no jos api bout dat wi api bout aal a di sitn dem we wi afi sofa chuu tu kaaz wi nuo se wen wi sofa chuu dem wi wi get chrangga an kaaz wi get chrangga wi kyan go chuu nof muor sopm an no gi op
5513,ROM,5,JNT,an wen wi sofa chuu nof sitn an no gi op gad wi proud a wi kaaz a tes im did a tes wi an a paas wi paas di tes an wen wi si se gad proud a wi wi wi nuo se im wi gi wi aal wa im pramis wi
5514,ROM,5,JNT,an kaaz wi nuo se gad ago gi wi we im pramis wi no afi wori wi no afi wori kaaz wi nuo se gad lov wi im shuo wi umoch im lov wi wen im gi wi di uoli spirit
5515,ROM,5,JNT,wen wi did wiik an neva av di powa fi elp wiself gad sen jiizas fi ded fi wi fi ded fi aal wikid piipl gad sen im wen im did fiil se di taim did rait
5516,ROM,5,JNT,tingk bout it iivn ef sumadi did a du evriting we di laa se it wuda aad fi fain sumadi we wuda ded fi dem bot yu maita fain sumadi we briev inof fi ded fi sumadi we aalwiez du gud fi ada piipl
5517,ROM,5,JNT,bot gad shuo wi umoch im lov wi wen im sen jiizas krais fi ded fi wi iivn duo wi a did sina
5518,ROM,5,JNT,jiizas ded fi wi sin dem an so gad put tingz rait bitwiin wi an im an sins wi nuo se jiizas did du dat wi nuo tu se im wi siev wi wen gad kom fi joj di worl
5519,ROM,5,JNT,wi a did gad enimi an iivn duo wi a did im enimi gad sen jiizas fi ded fi wi sin dem an im mek tingz rait bitwiin wi an im so nou dat tingz rait bitwiin wi an gad wi kyan nuo fi shuor se jiizas wi siev wi wen gad kom fi joj di worl wi nuo se im wi siev wi kaaz im kom bak alaiv
5520,ROM,5,JNT,pan tap a aal a dat wi wel api wi api sieka wa gad yuuz wi laad jiizas krais fi du gad yuuz jiizas fi mek tingz rait bitwiin wi an im
5521,ROM,5,JNT,a wan man kaaz sin fi kom iina di worl an a da man de sin kaaz im fi ded an siem ou it go wid im a siem so it go wid evribadi evribadi sin so evribadi ago ded
5522,ROM,5,JNT,bifuo gad did gi wi di laa piipl iina di worl did a sin bot di piipl dem we did a sin bifuo di laa gad neva uol dem sin gens dem
5523,ROM,5,JNT,aal a di piipl dem we did a liv iina adam taim kom chriet baka muoziz taim di uol a dem did afi ded dem did afi ded iivn duo dem neva sin laik ou adam did sin nou jiizas krais di wan we did fi kom adam did komiin likl bit laik im
5524,ROM,5,JNT,bot di tuu a dem did stil difrant adam sin an aal we apm sieka da sin de difrant fram di gif we gad did gi wi wa adam did du kaaz sin fi kom iina di worl an sin kaaz nof piipl fi ded di gif we gad gi moch moch biga dan dat an it riich nof muor piipl iivn duo wi neva dizorv it gad sen jiizas fi ded fi wi sin dem so dat im kuda put tingz rait bitwiin wi an im
5525,ROM,5,JNT,mi wi se it agen di gif we gad gi wi fi frii difrant fram wa adam sin did kaaz afta adam did sin an kaaz sin fi kom iina di worl gad joj evribadi an se dem fi get ponish fi di rang we dem du bot nou afta nof nof piipl sin gad shuo ou im gud an kain tu piipl wen im gi dem im gif iivn duo dem neva du notn fi dizorv it gad tek we dem sin dem so dat dem no afi get ponish
5526,ROM,5,JNT,a chuu se sieka wan man sin evribadi did afi ded bot yu si wa apm sieka wa jiizas krais did du dat moch moch muor powaful dan we adam did kaaz sieka wa jiizas du gad shuo wi lov iivn duo wi neva dizorv it gad put tingz rait bitwiin im an piipl sieka wa jiizas did du an evribadi we gad mek tingz rait wid ago ruul wid jiizas wen dem riich a evn
5527,ROM,5,JNT,so a wan man sin mek gad joj piipl an se dat dem fi get ponish fi dem sin dem a siem so a wan man wan man we aalwiez du we rait a im mek gad put tingz rait wid piipl an mek dem liv fi eva an eva
5528,ROM,5,JNT,so kaaz wan man neva du we gad se im fi du sin kom iina di worl an sieka dat evribadi a sina a siem so gad mek tingz rait bitwiin im an piipl kaaz wan man did du we im tel im fi du
5529,ROM,5,JNT,nou gad sen di laa so dat piipl wuda nuo se wa dem a du a sin bot wen piipl staat fi sin muor an muor iivn duo wi neva dizorv it gad shuo dem lov muor an muor
5530,ROM,5,JNT,im du dat so dat jos laik ou evribadi evriwe did a ded sieka dem sin a siem so gad lov iivn duo wi neva dizorv it wuda kaaz piipl fi liv fi eva sieka gad lov an sieka wa wi laad jiizas krais du gad put tingz rait bitwiin im an piipl an mek dem liv fi eva an eva
5531,ROM,6,JNT,so den wa unu tingk unu tingk se wi fi gwaan sin so dat gad wi shuo wi muor an muor lov iivn duo wi no dizorv it
5532,ROM,6,JNT,nuo sa notn kyaahn go so wen it kom tu sin a laik a ded wi ded sin naa no powa uova wi so ou wi wi we sin naa no powa uova ou wi fi a stil liv iina sin
5533,ROM,6,JNT,unu no nuo se wen wi did get baptaiz wi an jiizas ton wan an wen wi did get baptaiz a laik wi did ded siem laik ou im did ded
5534,ROM,6,JNT,wen wi did get baptaiz a laik wi did ded an beri wid jiizas krais wi did ded an beri wid im so dat siem laik ou di faada yuuz fi im griet powa an mek krais jiizas kom bak alaiv a siem so im wuda mek wi kom bak alaiv an gi wi wan nyuu laif
5535,ROM,6,JNT,kaaz ef wi ded laik ou jiizas did ded sins wi an im a wan wi no wi kom bak alaiv siem laik ou im did kom bak alaiv
5536,ROM,6,JNT,wi nuo se di wie wi yuus tu liv dat don wid it ded wid jiizas pan di kraas it ded wid im so dat sin wudn av no powa uova wi it ded wid im so dat sin kudn tek wi fi sliev no muor
5537,ROM,6,JNT,kaaz wen sumadi ded dem frii sin kyaahn kanchuol dem no muor
5538,ROM,6,JNT,nou ef wi did ded wid krais jiizas wi biliiv se wi wi liv wid im tu
5539,ROM,6,JNT,wi nuo dat sins gad mek krais jiizas kom bak alaiv im naa go kyan ded agen det naa no powa uova im
5540,ROM,6,JNT,wen jiizas ded sin luuz aal a it powa fi eva an di laif we im a liv nou im a liv fi gad
5541,ROM,6,JNT,a siem so unu mos luk pan unuself wen it kom tu sin a laik unu ded sin naa no powa uova unu an kaaz unu an krais jiizas a wan di laif unu a liv nou unu a liv fi sorv gad
5542,ROM,6,JNT,so unu mosn mek sin ruul uova unu badi no muor no mek it ruul uova unu so dat unu wudn du di sitn dem wa unu badi waahn unu fi du
5543,ROM,6,JNT,no lou no paat a unu fi miks op iina sin no lou sin fi yuuz unu badi fi du aal kaina wikidnis insteda dat gi unu laif tu gad a laik unu did ded an gad mek unu kom bak alaiv an a liv nou so unu mos gi unuself tu gad gi im evri paat a unu so dat im wi yuuz unu fi du wa rait
5544,ROM,6,JNT,no mek sin kanchuol unu kaaz unu no afi fala di laa no muor di laa kyaahn siev unu unu get siev kaaz gad shuo unu lov iivn duo unu neva dizorv it
5545,ROM,6,JNT,di laa kyaahn siev wi so wi no afi fala it wi get siev kaaz gad shuo wi lov iivn duo wi neva dizorv it so den wa unu tingk dat miin unu tingk it miin se wi kyan gwaan liv iina sin nuo sa notn kyaahn go so
5546,ROM,6,JNT,unu mos nuo se wen unu tek unuself ton sumadi sliev an se unu ago fala unu maasta unu afi du evriting we unu maasta se nou unu kyan chuuz fi mek sin unu maasta an ded ar unu kyan mek gad unu maasta an mek im put tingz rait bitwiin unu an im
5547,ROM,6,JNT,bot tangk gad iivn duo unu a did sin sliev unu fala wid aal a unu aat aal a di chuu sitn dem we mi did tiich unu
5548,ROM,6,JNT,an sins gad set unu frii fram di powa we sin did av uova unu unu ton gad sliev unu aalwiez du wa rait
5549,ROM,6,JNT,mi a yuuz sopm outa unu laif dis uol ting bout sliev an maasta fi elp unu andastan wa mi a se mi no tingk unu wi andastan ef mi no du dat wan taim unu did tek unuself ton sliev tu aal kaina naasinis an wikidnis unu gi op evri paat a unu badi fi tek paat iina aal kaina sin a siem so nou unu fi tek unuself ton gad sliev unu mos gi op evri paat a unu fi du wa rait da wie de unu wi riili bi gad piipl
5550,ROM,6,JNT,wen unu a did sin sliev unu neva bizniz wid wa gad did waahn unu fi du unu neva fiil laik se unu did afi du we rait
5551,ROM,6,JNT,an wa unu did get fram ou unu did a liv di sitn dem we unu did du an we unu shiem bout nou wa unu did get fram dem di onggl ting dem sitn de du a kaaz piipl fi ded
5552,ROM,6,JNT,bot nou unu frii sin no kanchuol unu no muor unu a gad sliev unu bilang tu im iina evri wie an im kaaz unu fi liv rait an kaaz unu a liv rait gad wi mek unu liv fi eva an eva dat a we yu get wen yu mek gad ruul uova yu
5553,ROM,6,JNT,so aal sin du a kaaz piipl fi ded so ef sin a yu maasta dat a aal yu ago get bot wa gad gi wi im gi wi fi frii a wan gif wen wi biliiv iina wi laad jiizas krais wen wi an im ton wan gad mek wi liv fi eva an eva
5554,ROM,7,JNT,breda an sista mi nuo se unu wi andastan wa mi bout fi se kaaz aal a unu nuo di laa unu nuo se di laa av powa uova piipl fi dem uol laif az lang az dem alaiv dem afi fala di laa
5555,ROM,7,JNT,mek mi shuo unu wa mi miin di laa se ef wan uman marid az lang az ar ozban stil alaiv shi afi tan wid im bot ef ar ozban ded di laa se shi frii
5556,ROM,7,JNT,so den ef wan uman go marid wan neda man wen ar ozban stil alaiv shi a liv iina sin kaaz shi a brok di laa bot ef ar ozban ded shi frii fi go marid agen shi wudn a brok no laa
5557,ROM,7,JNT,breda an sista a siem so it go wid unu wen it kom tu di laa wen jiizas did ded a laik unu did ded wid im so di laa naa no powa uova unu gad mek jiizas kom bak alaiv an nou wi bilang tu im wi bilang tu jiizas an sieka dat wi a sorv gad wen wi liv rait
5558,ROM,7,JNT,wan taim wi did a liv ou wi waahn fi liv wi did a mek wi badi kanchuol wi di sitn dem we wi badi did wel waahn fi du did a kaaz wi fi sin an chuu wi did nuo gad laa wi staat fi sin muor an muor wid aal a di rang sitn dem we wi did a du a onggl ded wi did a go ded
5559,ROM,7,JNT,bot nou gad frii wi fram di laa di laa did av wi laik prizna bot kaaz wi did ded wi a no prizna no muor nou wi sorv gad no wen wi fala di laa dat a di uol wie nou wi sorv im wan nyuu wie wi sorv im wen wi liv ou gad spirit se wi fi liv
5560,ROM,7,JNT,so den wa wi kyan se unu tingk wi kyan se di laa a sin unu tingk wi kyan se it rang nuo notn kyaahn go so ef a neva fi di laa mi wudn iivn nuo wa sin bi mi wudn nuo wa it miin fi red yai ef di laa neva se
5561,ROM,7,JNT,unu no fi red yai
5562,ROM,7,JNT,sieka di laa sin get a chaans fi stor op aal kaina sitn iina mi it mek mi waahn fi du aal a di sitn dem mi no fi du ef no laa neva de sin wudn av no powa
5563,ROM,7,JNT,wen mi neva nuo bout di laa mi did alaiv bot wen mi kom fi nuo wa di laa se sin riez op iina mi an mek mi wel waahn fi du di sitn dem mi no fi du
5564,ROM,7,JNT,an a dat mek mi ded so mi did fain se di siem laa we gad sen we did fi kaaz mi fi liv a it kaaz mi fi ded
5565,ROM,7,JNT,sieka di laa sin get a chaans fi chrik mi an it yuuz di laa fi kil mi
5566,ROM,7,JNT,so den di laa kom fram gad evri wan a di ruul dem kom fram gad an aal a di ruul dem gud kaaz dem elp piipl an dem tiich piipl wa rait
5567,ROM,7,JNT,so wa unu tingk mi a se unu tingk mi a se di laa we gud se a it kaaz mi fi ded nuo sa notn kyaahn go so a sin kil mi an sin shuo wi uu im riili bi wen im tek di laa sopm we gud an yuuz it fi kil mi so di laa it elp wi fi riili si ou torbl sin bi
5568,ROM,7,JNT,nou wi nuo di laa kom fram gad an dat it afi du wid wi spirit bot mi mi a jos wan man mi komiin laik wan sliev mi a wan sliev an sin a mi maasta mi afi du wa it se
5569,ROM,7,JNT,mi no andastan di sitn dem we mi a du kaaz mi naa du di sitn dem we mi waahn fi du insteda dat mi a du di sitn dem we mi iet
5570,ROM,7,JNT,an ef mi a du di sitn dem we mi no waahn fi du dat a shuo se mi a se yes di laa rait
5571,ROM,7,JNT,so a no riili mi a du dem sopm ya bot a di sin we a liv iina mi a du it
5572,ROM,7,JNT,mi nuo se notn gud no de iina a mi mi badi naa go mek mi du we rait kaaz mi waahn fi du we gud bot mi kyaahn du it
5573,ROM,7,JNT,di gud sitn dem wa mi waahn fi du mi no du dem bot di wikid sitn dem we mi no waahn fi du a dat mi du
5574,ROM,7,JNT,so ef mi a du di sitn dem we mi no waahn fi du a no mi riili a du dem a di sin we a liv iina mi a du it
5575,ROM,7,JNT,so mi fain se dis a wa a apm iina mi laif wen mi waahn fi du we rait mi kyan onggl chuuz fi du wa wikid
5576,ROM,7,JNT,iina mi aat mi api bout di laa we kom fram gad
5577,ROM,7,JNT,bot fi mi badi a fala wan difrant laa an da laa de a go gens di laa we iina mi ed fi mi badi a fala sin laa an it av mi laik prizna mi badi du evriting we it se
5578,ROM,7,JNT,mi sari iihn mi a wan sari kies fi chuu uu ago siev mi fram da badi ya we a kil mi
5579,ROM,7,JNT,mi tangk gad kaaz im wi siev mi an im yuuz wi laad jiizas krais fi du it
5580,ROM,7,JNT,so dis a ou tingz stie wid mi iina mi ed mi a wan sliev an gad laa a mi maasta mi waahn fi fala evriting we it se bot mi badi a laik sin a fi it maasta an it a fala evriting we sin se it fi du
5581,ROM,8,JNT,so nou di piipl we biliiv iina krais jiizas an we ton wan wid im gad naa go luk pan dem an se dem gilti an mos get ponish
5582,ROM,8,JNT,kaaz di spirit we riili gi laif an we kaaz wi fi ton wan wid krais jiizas da spirit de set wi frii im set wi frii fram di laa we kaaz piipl fi sin an ded
5583,ROM,8,JNT,wi aat so ful op a sin wi kudn fala aal we di laa se an so di laa kudn siev wi bot gad du we di laa kudn du gad tek im bwai pikni ton im iina wan man gi im wan badi siem laik fi wi uon we wuda waahn fi sin an sen im kom a ort fi ded fi wi sin dem
5584,ROM,8,JNT,gad du dat so dat aal a wi we a liv ou im spirit se wi fi liv an uu naa du di sitn dem we wi badi waahn fi du aal a wi wuda a du di sitn dem we di laa se it rait fi wi du
5585,ROM,8,JNT,di piipl dem we a liv ou dem badi waahn dem fi liv dem a mek dem badi kanchuol dem dem kyan onggl tingk wa dem badi waahn dem fi tingk bot di piipl dem we liv ou di spirit se dem fi liv dem a mek gad spirit kanchuol dem dem tingk ou gad spirit se dem fi tingk
5586,ROM,8,JNT,nou ef yu onggl a tingk bout di sitn dem we yu badi waahn fi du yu ago ded bot ef aal yu a tingk bout a di sitn dem we gad spirit waahn yu fi du gad wi mek yu riili liv an gi yu piis iina yu aat
5587,ROM,8,JNT,so ef sumadi onggl a tingk bout di sitn dem we dem badi waahn dem ton gad enimi dem ton im enimi kaaz dem naa fala im laa an dem naa go kyan fala it niida
5588,ROM,8,JNT,di piipl dem we a liv ou dem badi waahn dem fi liv dem kyaahn mek gad api
5589,ROM,8,JNT,bot yu si unu unu naa liv ou unu badi waahn unu fi liv unu a liv ou di spirit se unu fi liv dat a ef gad spirit riili de iina unu nou di piipl we no av krais jiizas spirit a liv iina dem dem no bilang tu gad
5590,ROM,8,JNT,bot ef krais jiizas a liv iina unu di spirit wi kaaz unu fi liv unu badi ago ded kaaz a unu sin bot unu spirit ago liv krais jiizas mek unu liv kaaz gad put tingz rait bitwiin unu an im
5591,ROM,8,JNT,a gad spirit mek jiizas kom bak alaiv so den ef gad spirit a liv iina unu siem laik ou it mek jiizas kom bak alaiv a siem so gad wi yuuz im spirit fi mek fi wi badi kom bak alaiv afta wi ded
5592,ROM,8,JNT,so den breda an sista wi afi liv ou gad spirit waahn wi fi liv wi no fi fala wi badi an liv ou it waahn wi fi liv
5593,ROM,8,JNT,ef yu liv ou yu badi wuda waahn yu fi liv yu mos ded bot ef yu mek di spirit elp yu yu kyan tap du di sitn dem we yu badi waahn yu fi du an den yu wi liv
5594,ROM,8,JNT,kaaz a onggl di piipl dem we mek gad spirit liid dem a gad pikni
5595,ROM,8,JNT,kaaz gad neva gi unu wan spirit we ton unu iina sliev an kaaz unu fi fried di spirit we gad gi wi mek wi im pikni an a da spirit de mek wi kyan taak tu gad an kaal im faada fi mi faada
5596,ROM,8,JNT,gad spirit an fi wi spirit jain op tugeda an se dat wi a gad pikni
5597,ROM,8,JNT,so sins wi a gad pikni wi ago get aal a di sitn dem we gad pudong fi bles im piipl wid an no jos dat aal a we gad pudong fi krais jiizas im ago shier it wid wi kaaz ef wi sofa laik ou krais jiizas did sofa wi no wi get big op laik im an get aal a di nais sitn dem we im ago get tu
5598,ROM,8,JNT,aal di sofa wi a sofa nou mi shuor se notn wi go chuu kyan mach op tu aal a wa gad ago gi wi lieta
5599,ROM,8,JNT,az a matarafak evriting we gad mek a did fi gad shuo dem a uu im pikni dem bi
5600,ROM,8,JNT,gad mek it so dat non a di sitn dem we im mek kuda du wa im mek dem fi du a no dat di sitn dem we im mek did waahn bot a dat gad mek op im main fi du gad did du dat so dat di sitn dem we im mek wuda luk
5601,ROM,8,JNT,fi im kom frii dem an mek it so dat dem wudn ded an ratn gad wuda frii dem an gi dem aal a wa im av pudong fi im pikni dem
5602,ROM,8,JNT,kaaz wi nuo se aal nou evriting we gad mek a muon an a gruon tugeda evriting we gad mek a fiil pien laik ou uman fiil pien wen shi a av biebi
5603,ROM,8,JNT,an a no jos dem a muon an a gruon wi we av gad spirit a liv iina a wi di spirit we a di fos gif gad gi wi wi a muon an a gruon tu bot wi naa gruon out loud wi a gruon insaida wiself wi a gruon kaaz wi a ded fi gad frii wi fram da badi ya an gi wi wan nyuu wan an riili mek wi im pikni iina evri wie
5604,ROM,8,JNT,wi did get siev kaaz a wa wi biliiv wi biliiv an wi a luk fi gad gi wi aal we im pramis wi bot ef wi did get aal we im pramis aredi wi wudn niid fi biliiv kaaz wich wan a wi wuda sidong a wiet an a luk fi get sopm we wi get aredi
5605,ROM,8,JNT,bot ef wi no get aal we wi a luk fi get yet wi wi sidong an wiet an no muuv til wi get it
5606,ROM,8,JNT,an siem taim dat a gwaan gad spirit a elp wi kaaz wi wiik wen wi no nuo ou wi fi prie di spirit prie tu gad fi wi di spirit muon an gruon an se tingz we wi no nuo ou fi se
5607,ROM,8,JNT,an gad we kyan luk iina wi aat an nuo wa wi riili waahn im andastan we di spirit a se kaaz di spirit prie fi gad piipl an wen im prie im prie jos laik ou gad waahn im fi prie
5608,ROM,8,JNT,wi nuo se aal di piipl we lov gad an we gad kaal fi tek paat iina im plan wi nuo se gad wok wid dem fi mek shuor se no mata wa apm evriting wok out fi fi dem gud
5609,ROM,8,JNT,kaaz di piipl we gad pik iivn bifuo im mek di worl im maak dem im maak dem fi ton laik im bwai pikni so dat im bwai pikni wuda bi di fos outa aal a im pikni dem
5610,ROM,8,JNT,an di piipl we gad maak im kaal fi bi im piipl an di piipl we im kaal gad put tingz rait bitwiin im an dem an di piipl we gad put tingz rait wid gad wi mek dem muor an muor laik im
5611,ROM,8,JNT,so den wa wi kyan se bout aal a dis ef gad de wid wi uu kyan kom gens wi
5612,ROM,8,JNT,gad neva tap im uona bwai pikni fram sofa im gi im op an sen im fi ded fi wi nou ef gad gi op im bwai pikni fi wi unu no tingk im wi muor dan gi wi evriting els
5613,ROM,8,JNT,uu kyan joj di piipl we gad pik an se dat dem gilti a gad wan kyan joj piipl a gad wan kyan put tingz rait bitwiin im an piipl
5614,ROM,8,JNT,so den uu kyan joj di piipl we gad pik an se dat dem gilti nobadi nobadi kyaahn du dat jiizas krais we did ded an kom bak alaiv an uu sidong a gad rait an a taak tu gad an a beg fi wi
5615,ROM,8,JNT,so den wa kyan mek krais jiizas tap lov wi ef chobl tek wi an pien lik wi ef wi naa no fuud no kluoz notn ef wi sofa sieka wa wi biliiv ef piipl chretn wi ar iivn ef dem kil wi unu tingk se dat miin krais jiizas tap lov wi
5616,ROM,8,JNT,it rait dong iina gad wod se
5617,ROM,8,JNT,kaaz wi bilang tu yu piipl chrai fi kil wi aal di taim
5618,ROM,8,JNT,dem chriit wi laik shiip we dem plan fi kil
5619,ROM,8,JNT,bot no mata we apm ar wa wi go chuu krais jiizas di wan we lov wi wi kaaz wi fi muor dan win
5620,ROM,8,JNT,kaaz mi nuo fi shuor se notn at aal kyan mek krais jiizas tap lov wi it no mata ef wi ded ar wi alaiv im naa tap lov wi no ienjel ruula ar powa iina evn kyan tap im fram lov wi notn we a apm nou an notn we ago apm wi mek im tap lov wi
5621,ROM,8,JNT,mi nuo fi shuor se notn we de wie op iina di skai ar we de anda di ort kyan mek im tap lov wi az a matarafak notn we gad mek notn at aal kyan tek we di lov we kom fram gad an we krais jiizas shuo wi
5622,ROM,9,JNT,mi a taak di chuut mi bilang tu krais jiizas an mi naa lai di uoli spirit kanchuol fi mi kanchens an mi kanchens naa bada mi so mi nuo fi shuor se mi a taak di chuut wen mi se
5623,ROM,9,JNT,mi sad so til mi waahn baal mi aat no tap pien mi
5624,ROM,9,JNT,wen mi tingk bout fi mi piipl di piipl we kom fram fi mi konchri izrel fi fi dem siek mi wish se a did mi mi wish se a did mi gad joj an se fi ded an we no bilang tu krais jiizas no muor di piipl we kom fram fi mi konchri
5625,ROM,9,JNT,di izrel piipl a dem gad did pik fi bi im pikni gad shuo dem ou big brait an powaful im bi an a dem gad mek nof diil wid im pramis fi gi dem nof sitn ef dem du wa im se gad mek nof pramis tu dem an im gi dem di laa gad aal shuo dem ou fi riili worship im
5626,ROM,9,JNT,di izrel piipl dem a di pikni fi di uol taim liida dem di liida dem we gad did pik an we a did di ed fi di difrant difrant chraib dem a fi dem fambili krais jiizas kom fram mek evribadi priez gad gad we ruul uova evriting fi eva an eva iemen
5627,ROM,9,JNT,mi naa se gad brok im pramis dem gad du evriting we im pramis fi du bot a no evribadi we baan iina izrel a riili gad piipl
5628,ROM,9,JNT,siem laik ou a no evribadi we kom fram iebriyam fambili a riili gad piipl gad did tel iebriyam se
5629,ROM,9,JNT,mi onggl a kount aizak pikni dem an fi dem pikni pikni go dong a dem ago bi fi mi piipl
5630,ROM,9,JNT,dat miin se a no evribadi we baan iina iebriyam fambili gad tek fi im pikni gad did pramis iebriyam se im wuda av wan pikni da pikni de a aizak so a onggl di piipl we kom fram aizak fambili gad tek fi fi im piipl
5631,ROM,9,JNT,kaaz wen gad did mek di pramis tu iebriyam im did se
5632,ROM,9,JNT,bout da taim ya neks ier mi wi kom bak an siera wi av wan bwai pikni
5633,ROM,9,JNT,an a no jos dat memba wa apm tu ribeka tuu bwai pikni dem di tuu a dem a did aizak pikni aizak fi wi faada faada go bak
5634,ROM,9,JNT,bifuo aizak bwai pikni dem did baan bifuo eni a dem kuda du notn gud ar bad gad pik wan fi ruul uova di ada wan gad pik im bifuo im baan fi shuo se a no notn we im did du mek gad pik im gad pik uu im waahn fi pik fi du we im waahn im fi du
5635,ROM,9,JNT,so bifuo di bwai pikni dem did baan gad se tu ribeka se
5636,ROM,9,JNT,di bwai pikni we uolda im ago sorv di yongga wan
5637,ROM,9,JNT,it aal rait dong iina gad wod se gad se
5638,ROM,9,JNT,mi did pik jiekob mi neva pik iisaa
5639,ROM,9,JNT,so den wa unu tingk bout dat unu tingk wi kyan se dat gad no fier nuo sa notn kyaahn go so
5640,ROM,9,JNT,gad tel muoziz se
5641,ROM,9,JNT,mi wi gud an kain tu uu mi waahn fi gud an kain tu
5642,ROM,9,JNT,an mi wi tek piti pan uu mi waahn fi tek piti pan
5643,ROM,9,JNT,so den gad no pik piipl bies pan wa dem waahn ar pan we dem du gad pik piipl bies pan uu im waahn fi gud an kain tu
5644,ROM,9,JNT,iina gad wod it rait dong se gad se tu fiero se
5645,ROM,9,JNT,dis a wai mi mek yu ton king mi mek yu ton king so dat mi kuda yuuz yu fi shuo piipl ou powaful mi bi an so dat piipl aal uova di worl wuda nuo bout mi
5646,ROM,9,JNT,so den gad gud an kain tu uu im waahn fi gud an kain tu an ef im waahn fi mek sumadi ton dem aat gens im im wi mek dem ton dem aat gens im
5647,ROM,9,JNT,so wan a unu ago aks mi se ef a so gad du tingz ou im fi bliem wi wen wi du rang uu kyan du notn bot wa gad waahn dem fi du
5648,ROM,9,JNT,so wiet a uu unu tingk unu bi unu we a jos man wa mek unu tingk se unu kyan chat bak tu gad
5649,ROM,9,JNT,di klie pat kyan ton roun an aks di sumadi we mek it wa mek yu mek mi so
5650,ROM,9,JNT,di sumadi we a mek di pat im no av di rait fi tek piis a klie an mek wan speshal pat we im yuuz sortn an sortn taim an den tek wan neda piis a klie an mek wan pat fi yuuz evridie
5651,ROM,9,JNT,gad did waahn fi shuo piipl se im beks im did waahn dem fi nuo umoch powa im av bot im tek taim wid dem an put op wid di siem piipl we did a beks im di piipl we im did redi fi waip out
5652,ROM,9,JNT,gad tek taim wid dem kaaz im did waahn fi shuo dem ou big brait an powaful im bi im did waahn dem di piipl we im gud an kain tu fi si se dem ago ton laik im im did waahn dem di piipl we im pik an get redi fram lang taim fi si se im ago mek dem ton laik im
5653,ROM,9,JNT,wi a dem piipl de gad kaal wi an a no jos piipl we a juu im kaal im kaal piipl we a no juu tu
5654,ROM,9,JNT,iina di buk we ozeya rait it rait dong se gad se
5655,ROM,9,JNT,di piipl we neva bilang tu mi
5656,ROM,9,JNT,mi ago kaal dem fi mi piipl
5657,ROM,9,JNT,an di piipl we kom fram difrant difrant konchri an we mi neva lov
5658,ROM,9,JNT,mi ago kaal dem mi lov
5659,ROM,9,JNT,an siem plies wich paat gad se tu dem se unu a no fi mi pikni
5660,ROM,9,JNT,a da siem plies de gad gad we alaiv ago kaal dem im pikni
5661,ROM,9,JNT,an dis a wa aizaiya did se bout izrel
5662,ROM,9,JNT,iivn duo di izrel piipl nof laik di san we de a siisaid
5663,ROM,9,JNT,a onggl likl bit a dem ago get siev
5664,ROM,9,JNT,kaaz suun gad ago joj di uol worl
5665,ROM,9,JNT,im ago joj dem aad an it ago apm faas
5666,ROM,9,JNT,a jos laik wa aizaiya did se wie bak wen im se
5667,ROM,9,JNT,ef di laad we av aal a di powa
5668,ROM,9,JNT,neva lou som a wi faada faada dem go bak fi liv
5669,ROM,9,JNT,wi wuda don fa wi wuda komiin laik sadam an gomara
5670,ROM,9,JNT,so den wa wi kyan se bout aal a dat wi kyan se dat di piipl we a no juu dem neva did a luk fi gad put tingz rait wid dem bot gad mek tingz rait bitwiin im an dem kaaz dem chos iina im
5671,ROM,9,JNT,bot izrel di piipl we gad pik dem di a luk fi wan laa we wuda put dem rait wid gad bot dem neva fain it so dem neva get put rait wid im
5672,ROM,9,JNT,ou kom ou kom dem neva fain it dem neva fain it kaaz dem di uop se di sitn dem we dem did a du wuda mek gad put tingz rait wid dem dem did a du dat insteda chos gad fi siev dem dem chrip an faal dong dem chrip uova di stuon we de de fi kaaz piipl fi faal dong
5673,ROM,9,JNT,a dat gad wod did a taak bout it rait dong se gad se
5674,ROM,9,JNT,lisn gud mi a put wan stuon iina zaiyan we ago chrip piipl
5675,ROM,9,JNT,wan stuon we ago kaaz piipl fi faal dong
5676,ROM,9,JNT,bot di piipl we biliiv iina mi mi naa go mek dem shiem
5677,ROM,10,JNT,breda an sista wid aal a mi aat mi a uop an a prie tu gad se fi mi piipl di piipl a izrel wi get siev
5678,ROM,10,JNT,kaaz mi kyan tel unu fi shuor se dem wel waahn fi sorv gad bot dem no andastan se wa dem a du no lain op wid di chuut
5679,ROM,10,JNT,dem neva waahn fi andastan di wie gad mek tingz rait bitwiin im an piipl so dem go chrai fain dem uona wie fi mek tingz rait wid gad dem neva tek gad wie fi mek tingz rait bitwiin im an dem
5680,ROM,10,JNT,bot krais jiizas mek it so dat wi no afi fala di laa no muor gad wi mek tingz rait bitwiin im an enibadi we biliiv iina krais jiizas
5681,ROM,10,JNT,di piipl dem we fala di laa so dat gad wuda put tingz rait bitwiin im an dem dis a wa muoziz did rait bout dem
5682,ROM,10,JNT,ef sumadi du evriting we di laa se di laa wi mek dem liv
5683,ROM,10,JNT,bot dis a wa gad wod se bout di piipl we get put rait wid gad kaaz dem biliiv it se
5684,ROM,10,JNT,no bada tingk tu unuself a uu ago go op iina evn
5685,ROM,10,JNT,an wen unu a tingk dat wa unu miin se a uu ago go op iina evn an aks krais jiizas fi kom dong kom siev wi
5686,ROM,10,JNT,no aks niida a uu ago go dong wich paat di ded piipl dem spirit de
5687,ROM,10,JNT,an wen unu a aks dat wa unu riili a aks a uu ago go dong de go tek krais jiizas fram mongks di ded piipl an bring im bak op ya
5688,ROM,10,JNT,wa els gad wod se it se
5689,ROM,10,JNT,gad mesij de kluos tu unu it de iina unu mout an iina unu aat
5690,ROM,10,JNT,a da siem mesij de wi a priich di mesij we se yu afi chos gad
5691,ROM,10,JNT,kaaz ef yu se wid yu uona mout infronta piipl dat jiizas a laad an ef yu biliiv iina yu aat se gad mek im kom bak alaiv yu wi get siev
5692,ROM,10,JNT,kaaz yu biliiv wid yu aat an wen yu biliiv gad wi mek tingz rait bitwiin yu an im an wen yu se infronta piipl se yu biliiv iina krais jiizas yu wi get siev
5693,ROM,10,JNT,jos laik gad wod se
5694,ROM,10,JNT,nobadi we put dem chos iina im ago shiem
5695,ROM,10,JNT,an dat go fi di juu dem an di piipl we a no juu tu di siem sitn go fi di tuu a dem kaaz di tuu a dem av di siem laad an di laad bles nof nof enibadi we kaal pan im
5696,ROM,10,JNT,kaaz
5697,ROM,10,JNT,enibadi we kaal pan di laad niem wi get siev
5698,ROM,10,JNT,bot ef dem no biliiv iina im ou dem fi kaal pan im an ou dem fi biliiv iina im ef dem neva ier di mesij bout im ou dem fi ier ef sumadi no go priich tu dem
5699,ROM,10,JNT,an ef nobadi no sen dem ou dem fi go priich tu nobadi jos laik it se iina gad wod
5700,ROM,10,JNT,a wan gud gud sopm wen gad mesinja dem kom priich di gud nyuuz
5701,ROM,10,JNT,bot a no evribadi did biliiv an fala wa di gud nyuuz se laik aizaiya did se
5702,ROM,10,JNT,laad mi priich yu mesij bot uu biliiv it
5703,ROM,10,JNT,so den piipl kyan onggl kom fi biliiv wen dem ier di mesij an dem kyan onggl ier ef sumadi go priich tu dem bout krais jiizas
5704,ROM,10,JNT,so mek mi aks unu sopm di juu dem dem neva ier dem no mos did ier it rait iina gad wod se
5705,ROM,10,JNT,fi dem vais riich evri paat a di ort
5706,ROM,10,JNT,an piipl aal uova di worl ier di wod we dem priich
5707,ROM,10,JNT,so den mek mi aks unu sopm els di izrel piipl dem a andastan dem neva andastan dem did andastan yes bot dem neva waahn fi fala wa dem ier fos muoziz did tel dem we gad did se gad se
5708,ROM,10,JNT,mi ago du tingz fi di piipl dem we a no juu we ago kaaz unu fi bad main dem
5709,ROM,10,JNT,an unu ago beks kaaz a wa mi du fi di piipl we unu tingk fuulfuul
5710,ROM,10,JNT,den aizaiya tel dem plien plien we gad did se im tel dem se gad se
5711,ROM,10,JNT,di piipl we neva did a luk fi mi a dem fain mi
5712,ROM,10,JNT,di piipl we neva did a aks fi mi a dem mi mek nuo mi
5713,ROM,10,JNT,dat a wa im se bout di piipl we a no juu bot dis a wa im se bout di izrel piipl dem
5714,ROM,10,JNT,uol die lang mi av mi an dem uopm
5715,ROM,10,JNT,redi fi welkom dem piipl ya we naa fala wa mi se an we eva a go gens mi
5716,ROM,11,JNT,so den mek mi aks unu sopm unu tingk se a waahn gad no waahn im piipl no muor no sa notn no go so kaaz mi a wan izrelait tu mi a wan a iebriyam fambili an mi kom fram benjamin chraib
5717,ROM,11,JNT,gad no ton im bak pan im piipl di piipl we im pik fram bifuo im mek di worl unu no memba wa gad wod se did apm wen ilaija go komplien tu gad bout aal we di izrel piipl did a du ilaija se
5718,ROM,11,JNT,laad
5719,ROM,11,JNT,dem kil aaf yu prafit dem dem mash op yu alta dem a mi wan lef an dem a luk fi kil mi
5720,ROM,11,JNT,bot wa gad did tel im gad tel im se
5721,ROM,11,JNT,mi kip
5722,ROM,11,JNT,fi miself
5723,ROM,11,JNT,sevn touzn piipl we neva go dong pan dem nii an worship bieyal
5724,ROM,11,JNT,a siem so nou iina dem taim ya yu av wan sumaal gruup a piipl we gad pik kaaz im mek op im main fi shuo dem lov iivn wen dem no dizorv it
5725,ROM,11,JNT,a no notn we dem du mek im pik dem im pik dem kaaz im mek op im main fi shuo dem lov iivn wen dem no dizorv it ef a neva so it go ef gad did a pik piipl bies pan wa dem du den a no gud an kain im wuda a gud an kain tu piipl
5726,ROM,11,JNT,so den wa wi kyan jraa fram aal a dat di sitn dem we di izrel piipl did a luk fa aad aad dem neva fain it bot di piipl we gad pik dem did fain it di res a dem gad mek dem ton dem aat gens im
5727,ROM,11,JNT,a siem so it rait iina gad wod se
5728,ROM,11,JNT,gad mek it so dat dem kyaahn fiil ar andastan notn
5729,ROM,11,JNT,dem av yai we kyaahn si
5730,ROM,11,JNT,an iez we kyaahn ier
5731,ROM,11,JNT,an tu da die ya a so dem tan
5732,ROM,11,JNT,an dievid did se
5733,ROM,11,JNT,mi prie se gad wi set wan chrap fi dem an kech dem wen dem a av dem big big iit op
5734,ROM,11,JNT,gad mek dem faal dong an ponish dem fi di rang we dem du
5735,ROM,11,JNT,mek dem yai daak so dat dem kyaahn si an fiks dem
5736,ROM,11,JNT,bak mek dem ben uova fi eva
5737,ROM,11,JNT,so mek mi aks unu dis wen di juu dem did faal dong unu tingk se dem did jrap so faar dat dem kudn kom bak nuo sa notn no go so bot kaaz dem did sin gad mek it so dat di piipl dem we a no juu kuda get siev an im du dat fi mek di izrel piipl dem jelos
5738,ROM,11,JNT,so wen di juu dem did a sin gad bles di worl wid nof nof gud sitn wen dem neva fala wa im se dem fi du an luuz out pan aal we im did av fi dem gad bles di piipl dem we a no juu nof nof so ef gad du aal a dat wen di juu dem did ton dem bak pan im unu no tingk se im ago bles piipl nof nof muor wen di juu dem kom bak kom biliiv iina im
5739,ROM,11,JNT,aal di piipl we a no juu mi a taak tu unu nou mi a di apasl we gad sen fi priich tu di piipl we a no juu an mi tingk da wok de wel impuotant so mi tek it siiros
5740,ROM,11,JNT,mi tek it siiros kaaz mi uop se wa mi a du wi mek som a fi mi piipl di juu dem jelos an waahn wa unu av da wie de som a dem wi get siev
5741,ROM,11,JNT,kaaz ef wen gad did ton we fram dem im mek it so dat di piipl iina di worl kuda ton im pikni wa unu tingk ago apm wen im tek dem bak wen gad tek bak di juu dem fi bi im piipl it ago komiin laik se dem did ded an im mek dem kom bak alaiv
5742,ROM,11,JNT,nou ef yu gi di fos paat a di bred tu gad a riili gi yu a gi im di uol a di bred an ef yu gi op di ruut paat a wan chrii tu gad yu a gi im di branch dem tu
5743,ROM,11,JNT,bot ef som a di branch dem brok aaf an dem tek unu unu we a wan wail piis a aliv shuut an bod di aliv chrii so dat unu kyan liv aafa di gud sitn dem we kom fram di ruut
5744,ROM,11,JNT,unu kyaahn a gwaan laik se unu beta dan di branch dem bot ef eni a unu waahn fi brag an buos jos memba se a no unu a sopuot di ruut bot a di ruut a sopuot unu
5745,ROM,11,JNT,wen unu memba dat unu wi se di branch dem did afi brok aaf fi mek ruum fi mi
5746,ROM,11,JNT,nou dat a di chuut dem did get brok aaf kaaz dem neva biliiv bot kaaz unu biliiv unu a go tan wich paat unu de bot no mek dat get tu unu ed insteda dat unu beta wach unuself
5747,ROM,11,JNT,kaaz ef gad did chap aaf di branch dem we did a gruo pan di chrii im wi chap unu aaf tu
5748,ROM,11,JNT,unu fi tek nuot a dis gad kain bot im aad tu di piipl we sin an tap biliiv iina im im chriit dem aad bot im kain tu unu an im wi gwaan kain tu unu ef unu gwaan chos iina im bot ef unu tap chos iina im im wi kot unu aaf tu
5749,ROM,11,JNT,an iivn dem we gad did kot aaf ef dem chienj dem wiez an staat biliiv im wi tek dem an bod dem bak iin kaaz gad av di powa fi put dem bak pan di chrii
5750,ROM,11,JNT,unu kom fram wan wail aliv chrii an gad tek unu an bod unu pan wan aliv chrii we im did plaant nou it no naamal fi tek di branch aafa wan kaina chrii an put it pan wan neda kaina chrii bot a dat gad did du nou ef gad kyan du dat im no kyan muor dan tek di branch dem we im did brok aaf an bod dem bak pan di chrii we dem did kom fram
5751,ROM,11,JNT,breda an sista mi waahn unu fi andastan da siikrit ya we piipl neva nuo bout bifuo mi waahn unu fi andastan it so dat unu no get fula unuself an tingk se unu waiz di izrel piipl dem mek op dem main se dem naa biliiv iina jiizas bot dat naa go gwaan fi eva it ago tap wen aal a di piipl dem we a no juu an we gad did pik kom fi biliiv iina im
5752,ROM,11,JNT,an so aal a di izrel piipl ago get siev a siem so it rait dong iina gad wod se
5753,ROM,11,JNT,di wan we siev piipl ago kom outa zaiyan
5754,ROM,11,JNT,an jiekob fambili di izrel piipl im ago tek aal a di wikidnis outa dem aat
5755,ROM,11,JNT,an dis a wa mi pramis dem wen mi tek we dem sin
5756,ROM,11,JNT,kaaz di juu dem did ton dem bak pan di gud nyuuz dem a gad enimi an dat wok out gud fi unu we a no juu bot dem a di piipl we gad did pik an so im stil lov dem kaaz a dat im did pramis fi dem faada faada go bak se im wuda du
5757,ROM,11,JNT,gad naa go chienj im main bout di piipl we im did pik an im naa go tek bak di gif dem we im gi dem
5758,ROM,11,JNT,a siem so unu we a no juu unu neva yuus tu fala wa gad se bot gad mek op im main fi gud an kain tu unu kaaz di juu dem neva did a fala wa im se
5759,ROM,11,JNT,so wan taim unu neva did a fala wa gad se a siem so nou di juu dem naa fala wa im se an siem laik ou gad did gud an kain tu unu a siem so im ago gud an kain tu di juu dem
5760,ROM,11,JNT,piipl neva waahn fi du wa gad se dem fi du so gad lef dem fi du di sitn dem we dem waahn gad lef dem an mek di sitn dem we dem waahn fi du av dem laik prizna so dat lieta im kuda gud an kain tu di uol a dem
5761,ROM,11,JNT,gad gud an kain tu aal piipl nof nof nobadi no waiz laik im an nobadi no nuo aal we im nuo
5762,ROM,11,JNT,uu kyan se wai im mek op im main fi du di sitn dem we im du uu kyan andastan di wie im du tingz
5763,ROM,11,JNT,kaaz
5764,ROM,11,JNT,uu nuo wa di laad a tingk uu kyan tel im wa im fi du ar wa im no fi du
5765,ROM,11,JNT,uu gi gad notn we mek im afi pie dem bak
5766,ROM,11,JNT,kaaz a gad mek evriting a im kaaz evriting fi liv an evriting mek fi sorv im
5767,ROM,11,JNT,gad fi get priez fi eva an eva iemen
5768,ROM,12,JNT,so den breda an sista sins gad gud an kain tu unu nof nof mi a beg unu du gi op unu laif tu gad laik wan sakrifais wan sakrifais we alaiv we de de fi sorv gad an we gad kyan api wid dat a ou unu fi worship gad
5769,ROM,12,JNT,no mek di piipl we de iina di worl tel unu ou fi liv insteda dat mek gad chienj di wie ou unu tingk so dat im kyan chienj di wie ou unu a liv da wie de unu wi nuo aal a wa gad waahn unu fi du unu wi nuo we rait unu wi nuo wa mek gad api an unu wi nuo ou im waahn unu fi liv
5770,ROM,12,JNT,kaaz a di gif we gad gi mi mi a tel unu no bada tingk se unu muor dan wa unu riili bi insteda dat unu fi ombl unuself an joj unuself bies pan di fiet we gad gi unu
5771,ROM,12,JNT,siem laik ou wan badi mek op a nof difrant paat an di difrant difrant paat dem de de fi du difrant sitn
5772,ROM,12,JNT,a siem so a nof a wi bot di uol a wi mek op wan badi kaaz wi an krais jiizas a wan di uol a wi difrant bot wi jain op tugeda an wi bilang tu wi wan aneda
5773,ROM,12,JNT,gad gi wi difrant difrant gif im mek wi kyan du difrant sopm ef gad gi sumadi di powa fi priich im mesij den dem fi priich bies pan di fiet we dem av
5774,ROM,12,JNT,ef gad gi dem di powa fi sorv den dem fi sorv ef im gi dem di powa fi tiich den dem fi tiich
5775,ROM,12,JNT,ef gad mek yu kyan taak tu piipl an mek dem fiil laik se dem kyan du wa dem niid fi du den a dat yu fi du ef im gi yu wan aat fi piipl we mek yu shier aal we yu av den yu fi gi wid aal a yu aat ef gad mek yu wan liida den yu fi wok aad ef gad mek yu kyan gud an kain tu piipl den a dat yu fi du an yu fi api fi du it tu
5776,ROM,12,JNT,unu mos lov piipl wid aal a unu aat unu lov mos riil iet evriting we wikid an eng aan tait tu eniting wa gud
5777,ROM,12,JNT,lov unu wan aneda laik breda an sista an unu fi aalwiez put unu breda an sista bifuo unuself
5778,ROM,12,JNT,unu fi wok aad an no liezi unu mos eva waahn fi sorv di laad wid aal a unu aat
5779,ROM,12,JNT,wail unu wiet fi di sitn dem we gad pramis fi gi unu unu mos api kaaz unu nuo se unu ago get it wen chobl tek unu unu no fi gi op bot unu mos gwaan uol chrang an unu fi prie aal di taim neva tap
5780,ROM,12,JNT,ef unu choch breda an sista no av wa dem niid unu fi shier wa unu av wid dem an unu mos eva redi fi tek iin piipl we a chravl an naa no we fi stie
5781,ROM,12,JNT,di piipl we a kaaz unu fi sofa unu mos prie an aks gad fi bles dem aalwiez aks gad fi bles piipl no prie an aks im fi du notn bad tu dem
5782,ROM,12,JNT,ef piipl api unu fi api wid dem ef dem a baal unu fi baal wid dem tu
5783,ROM,12,JNT,liv gud wid unu wan aneda no get fula unuself an fiil laik se unu kyaahn du sortn wok ar taak tu sortn an sortn piipl insteda dat ombl unuself
5784,ROM,12,JNT,ef sumadi du yu sopm rang no bada du dem bak notn rang aalwiez chrai fi du wa evribadi tingk rait
5785,ROM,12,JNT,ef it kyan apm du evriting we unu kyan du fi mek shuor se unu liv iina piis wid evribadi
5786,ROM,12,JNT,breda an sista ef sumadi du unu rang no bada tek it pan unuself fi go mek dem pie fi wa dem did du unu lef dem tu gad mek im joj dem a siem so it rait dong iina gad wod dat di laad se
5787,ROM,12,JNT,a fi mi jab fi mek piipl pie fi di rang we dem du mi wi ponish dem
5788,ROM,12,JNT,bot
5789,ROM,12,JNT,ef yu enimi onggri gi im sopm fi iit
5790,ROM,12,JNT,ef im waahn sopm fi jringk gi im sopm fi jringk
5791,ROM,12,JNT,wen yu du dat a laik yu a pail op at kuol pan im ed
5792,ROM,12,JNT,no mek wikidnis biit yu bot biit wikidnis wid gud
5793,ROM,13,JNT,evribadi mos du wa di govament se kaaz nobadi kyaahn ruul ef gad neva gi dem di powa fi ruul so di piipl dem we a ruul uova unu a gad put dem de
5794,ROM,13,JNT,so den di piipl we no du wa di govament se dem fi du a go dem riili a go gens di piipl we gad pik fi ruul an di piipl dem we du dat a jos bring dem a bring dong jojment pan demself
5795,ROM,13,JNT,di piipl we du wa rait dem no afi fried a di piipl we a ruul uova dem a jos di piipl dem we a du we rang fi fried so ef unu no waahn fi fried a di piipl we a ruul uova unu jos du wa rait an wen unu du dat dem wi big unu op
5796,ROM,13,JNT,kaaz di piipl we iina powa dem a gad sorvant an dem de de fi fi unu gud bot yu si ef unu a du rang unu fi fried kaaz gad neva gi dem powa fi notn di piipl we iina powa a gad sorvant an im yuuz dem fi joj an ponish di piipl we a du rang
5797,ROM,13,JNT,so den unu fi du wa di piipl we ruul uova unu se unu fi du unu fi du dem no jos kaaz gad wi ponish unu ef unu no du it bot kaaz diip dong iina unu aat unu nuo se a dat unu fi du
5798,ROM,13,JNT,a dat mek unu a pie taks tu kaaz di piipl we a ruul uova unu wen dem du we dem sopuoz fi du a wok dem a wok fi gad
5799,ROM,13,JNT,unu mos pie piipl wa unu uo dem ef unu av taks fi pie pie di uol a dem ef piipl fi get rispek rispek dem an ef a big dem fi get big op den big dem op
5800,ROM,13,JNT,no uo nobadi notn pie piipl wa unu uo dem di onggl ting unu fi uo piipl a lov kaaz enibadi we lov dem nieba laik ou dem lov demself dem a du evriting we di laa se
5801,ROM,13,JNT,di laa dem
5802,ROM,13,JNT,no sliip wid nobadi we yu no marid tu no kil no tiif no red yai aafa piipl tingz
5803,ROM,13,JNT,aal a dem de an di res a laa dem yu kuda put dem tugeda an mek wan laa we se
5804,ROM,13,JNT,lov yu nieba laik ou yu lov yuself
5805,ROM,13,JNT,ef yu lov sumadi yu naa go du notn bad tu dem so den wen yu lov piipl yu riili a du aal we di laa se
5806,ROM,13,JNT,dat a wa unu mos du kaaz unu nuo di taim wi a liv iina unu nuo se a taim nou fi wiek op an tap sliip kaaz wi kluosa nou tu di die wen gad ago siev wi dan wen wi did fos staat biliiv iina krais jiizas
5807,ROM,13,JNT,wi taim pan da ort ya suun don it komiin laik wen nait a don an die a lait so mek wi tap du di wikid sitn dem we piipl du iina di daak an insteda dat tek op di wepan dem wa wi yuuz fi fait iina di die taim
5808,ROM,13,JNT,so mek wi liv ou wi nuo wi fi liv mek wi liv laik piipl we iina di lait no laik piipl we iina di daak wi no fi tek paat iina no wail seks paati an wi no fi jringk til wi jongk wi no fi a sliip roun sliip roun ar a tek paat iina no kaina seks sin unu no fi lov fait an unu no fi red yai fi ada piipl tingz
5809,ROM,13,JNT,insteda aal a dat unu fi mek jiizas krais ruul uova unu an tap tingk bout di wikid sitn dem we unu badi waahn fi du an ou unu kyan get dem sitn de
5810,ROM,14,JNT,di breda an sista dem we no chrang iina wa dem biliiv unu mos tek dem iin an mek dem fiil welkom no aagyu wid dem bout wa dem fiil rait fi du ar rang fi du
5811,ROM,14,JNT,som piipl biliiv se dem kyan iit evriting bot di piipl we no chrang iina wa dem biliiv dem wi onggl iit vejitebl dem naa iit no miit
5812,ROM,14,JNT,di piipl we iit evriting dem no fi luk dong pan di piipl dem we no iit miit an di piipl we no iit miit dem no fi joj di piipl we iit miit kaaz gad don tek dem fi fi im pikni dem
5813,ROM,14,JNT,uu unu tingk unu bi fi a joj sumadi els sorvant a onggl di sorvant maasta kyan tel im ef im a du we im fi du ar ef im naa du we im fi du onggl dem maasta kyan se ef dem a tan op ar dem a faal dong an dem wi tan op kaaz di laad kyan mek dem tan op
5814,ROM,14,JNT,som piipl biliiv se wan die muor impuotant dan di res a die dem iina di wiik bot ada piipl tingk se di uol a dem a di siem ting evribadi afi mek op dem uona main bout wa dem biliiv an nuo wai dem biliiv it tu
5815,ROM,14,JNT,di piipl we se wan die muor impuotant dan di res dem a yuuz da die de fi ana gad di piipl we iit evriting dem a du it fi ana gad kaaz dem gi gad tangks fi di fuud we dem a iit an di piipl dem we no iit miit dem du dat fi ana gad tu kaaz dem gi gad tangks fi di fuud we dem iit tu
5816,ROM,14,JNT,non a wi a liv fi wiself wan an non a wi naa ded fi wiself wan
5817,ROM,14,JNT,kaaz ef wi liv wi a liv fi di laad an ef wi ded wi ded fi di laad so den weda wi liv ar wi ded wi bilang tu di laad
5818,ROM,14,JNT,a dat mek krais jiizas did ded an den kom bak alaiv im du dat so dat im wuda bi laad uova evribadi laad fi di piipl we ded an laad fi di piipl we alaiv
5819,ROM,14,JNT,so den unu we no iit miit wa mek unu a joj unu breda an sista an unu we iit evriting wa mek unu a luk dong pan unu breda an sista aal a wi afi go tan op infronta gad fi im joj wi
5820,ROM,14,JNT,it rait iina gad wod se
5821,ROM,14,JNT,di laad se az shuor az mi alaiv
5822,ROM,14,JNT,evribadi ago ben dong pan dem nii infronta mi an
5823,ROM,14,JNT,aal a dem ago se out loud dat mi a gad
5824,ROM,14,JNT,so den evribadi afi go ansa tu gad fi demself
5825,ROM,14,JNT,so mek wi tap joj wi wan aneda insteda dat mek wi chrai wi bes fi no du notn we wi kaaz wi breda an sista fi sin
5826,ROM,14,JNT,mi an jiizas a wan an so mi nuo fi shuor se no fuud no de we rang fi mi iit bot ef sumadi riili biliiv se it rang fi dem iit sopm den it wuda rang fi dem iit it
5827,ROM,14,JNT,ef yu nuo se wen yu iit sortn an sortn fuud yu ago ton aaf yu breda an sista an yu du it siem wie yu naa chriit dem wid lov no mek di sitn dem we unu a iit mash op unu breda an sista we krais jiizas ded fa
5828,ROM,14,JNT,so di sitn dem we unu tingk gud fi du no du notn we wi mek piipl se dat dem wikid
5829,ROM,14,JNT,kaaz gad kindom no av notn fi du wid wa piipl iit an jringk ar we dem no iit an jringk gad kindom a bout ou piipl liv ef dem a liv rait ef dem av piis iina dem aat an ef dem aat api an aal a dem sitn de kom fram di uoli spirit
5830,ROM,14,JNT,enibadi we liv an sorv krais jiizas da wie de wi kaaz gad fi api wid dem an piipl wi rispek dem fi wa dem du
5831,ROM,14,JNT,so den mek wi aalwiez chrai fi du di sitn dem we kaaz piipl fi liv iina piis an we wi elp fi bil op wi wan aneda
5832,ROM,14,JNT,no mash op di wok we gad du uova fuud so iivn duo evriting kliin an gud fi iit it wuda rang fi yu iit it ef it ago kaaz sumadi fi sin
5833,ROM,14,JNT,it gud fi no iit miit ar jringk wain ar fi du notn we wuda kaaz yu breda ar sista fi sin
5834,ROM,14,JNT,so den wen it kom tu dem sitn ya kip wa yu biliiv bitwiin yu an gad di piipl we kyan du wa dem biliiv rait an no wanda at aal ef wa dem a du rang ar fiil gilti bout we dem a du a dem riili api
5835,ROM,14,JNT,bot ef sumadi iit sopm an a wanda ef it rang ar it rait fi dem iit it gad ago joj dem an se dat wa dem a du rang kaaz dem naa liv azkaadn tu wa dem biliiv an eniting we no lain op wid wa yu biliiv rait a sin
5836,ROM,15,JNT,nou wi we chrang iina wa wi biliiv wi fi tek taim wid an elp di wan dem we wiik wi no fi jos du di sitn dem we wi waahn an wa wi mek wi api
5837,ROM,15,JNT,insteda dat mek evri wan a wi du di sitn dem we wi mek wi breda an sista api mek wi du di sitn dem we gud fi dem an wa wi elp fi bil dem op
5838,ROM,15,JNT,iivn krais jiizas neva du di sitn dem we im du fi mek imself api it rait iina gad wod dat jiizas se tu gad se
5839,ROM,15,JNT,wen piipl chat bad bout yu an shiem yu aal we dem se bout yu dem riili a se bout mi tu
5840,ROM,15,JNT,evriting we rait dong iina gad wod rait dong fi tiich wi an fi elp push wi fi tan op chrang an no gi op so dat wi kyan gwaan luk fi get di sitn dem we gad pramis wi
5841,ROM,15,JNT,mi prie se gad gad uu kyan mek piipl chrang an kaaz dem fi eng aan an no gi op mi prie se im wi kaaz unu fi liv iina piis wid unu wan aneda wail unu a fala krais jiizas
5842,ROM,15,JNT,so dat aal a unu kyan kom tugeda wid wan aat an wan vais an priez di gad an faada fi wi laad jiizas krais
5843,ROM,15,JNT,so den tek unu wan aneda siem laik ou krais jiizas did tek unu so dat piipl wi priez gad
5844,ROM,15,JNT,kaaz mi a tel unu krais jiizas did kom fi elp di juu dem im did kom fi shuo dem se gad wi aalwiez du wa im se im ago du im did kom fi shuo dem se gad wuda du aal we im did pramis di juu dem faada faada go bak se im wuda du
5845,ROM,15,JNT,krais jiizas did kom tu so dat di piipl we a no juu kuda priez gad kaaz im did gud an kain tu dem a siem so it rait iina gad wod se
5846,ROM,15,JNT,so mi wi gi yu tangks wen mi de mongks di piipl we a no juu
5847,ROM,15,JNT,an mi wi sing priez tu yu
5848,ROM,15,JNT,wan neks paat se
5849,ROM,15,JNT,aal di piipl we a no juu get api an priez gad wid im piipl di juu dem
5850,ROM,15,JNT,an wan neda paat se
5851,ROM,15,JNT,priez di laad aal a unu we a no juu an mek evribadi evriwe priez im
5852,ROM,15,JNT,an iina wan neda paat a gad wod aizaiya se
5853,ROM,15,JNT,sumadi fram jesi fambili ago kom
5854,ROM,15,JNT,an im ago ruul uova di piipl we a no juu
5855,ROM,15,JNT,an dem ago luk fi im gi dem aal we im pramis fi gi dem
5856,ROM,15,JNT,mi prie se gad gad we kaaz piipl fi luk fa an nuo fi shuor se dem wi get wa im pramis mi prie se im wi gi unu piis iina unu aat an mek unu aat api api kyaahn don kaaz unu biliiv iina im mi prie se im du dat so dat di uoli spirit wi kaaz unu muor an muor fi luk fi get di sitn dem we gad pramis an nuo fi shuor se yu wi get dem
5857,ROM,15,JNT,mi breda an sista mi muor dan shuor bout unu mi nuo se unu a gud piipl unu nuo evriting we unu sopuoz fi du an unu kyan tiich unu wan aneda
5858,ROM,15,JNT,bot iina da leta ya mi diil wid unu aad mi no uol notn bak wen it kom tu sortn an sortn tingz kaaz mi waahn unu fi memba dem mi no uol notn bak kaaz gad gud an kain tu mi
5859,ROM,15,JNT,im mek mi wan a krais jiizas sorvant dem an sen mi fi wok mongks di piipl dem we a no juu mi a laik wan priis fi mi jab a fi priich di gud nyuuz we gad gi mi tu di piipl we a no juu so dat di uoli spirit kyan mek dem kliin an gi dem op tu gad laik wan sakrifais wan sakrifais we gad kyan api wid
5860,ROM,15,JNT,so kaaz mi an krais jiizas a wan mi kyan proud a di wok we mi a du fi gad
5861,ROM,15,JNT,mi wudn mad fi taak bout notn bot di wok we krais jiizas yuuz mi fi du di wok we kaaz di piipl we a no juu fi staat du aal a wa gad se dem fi du dem staat fala gad sieka di sitn dem we mi se an du
5862,ROM,15,JNT,an sieka di sain dem an di mirikl dem we gad spirit gi mi di powa fi du so fram jeruusilem go klier a ilirikom mi priich di gud nyuuz bout krais jiizas aal bout
5863,ROM,15,JNT,wa mi did aalwiez waahn fi du a fi go priich di gud nyuuz bout krais jiizas wich paat nobadi neva go priich yet da wie de mi wudn a bil pan di wok we sumadi els di staat fi du
5864,ROM,15,JNT,bot insteda dat siem laik ou it rait dong iina gad wod
5865,ROM,15,JNT,di piipl we nobadi neva tel bout jiizas dem wi si
5866,ROM,15,JNT,an di wan dem we neva ier bout im dem wi andastan
5867,ROM,15,JNT,a sieka di wok we mi did a du mek nof taim mi no get fi kom luk fi unu
5868,ROM,15,JNT,bot nou mi naa notn a kip mi wich paat mi de mi wok don an a nof ier nou mi waahn kom si unu
5869,ROM,15,JNT,wen mi a go a spien mi uop se mi kyan paas chuu an si unu an dat afta mi spen likl taim wid unu unu wi elp mi fi go we mi a go
5870,ROM,15,JNT,bot rait ya nou mi a go a jeruusilem fi elp gad piipl
5871,ROM,15,JNT,kaaz di choch dem iina masiduoniya an akaiya did muor dan api fi gi moni tu gad piipl iina jeruusilem we puor
5872,ROM,15,JNT,a dem mek op dem main fi du it nobadi neva afi se notn tu dem bot di chuut a dat dem sopuoz fi elp gad piipl we puor kaaz ef di juu dem did shier aal a di nais sitn dem we gad spirit gi dem wid di piipl we a no juu dem no fi shier dem moni an tingz wid dem tu
5873,ROM,15,JNT,so den afta mi don aal a dis an mek shuor di moni riich dem sief mi wi ed out fi spien bot mi ago kom fi unu wie
5874,ROM,15,JNT,an mi nuo se wen mi kom de krais jiizas ago bles unu nof nof
5875,ROM,15,JNT,kaaz aal a wi biliiv iina jiizas krais an sieka di lov we di uoli spirit gi wi mi a beg unu breda an sista fi prie tu gad fi mi kom prie wid mi an prie aad aad
5876,ROM,15,JNT,prie se di piipl iina judiya we no biliiv iina jiizas krais prie se dem no ort mi an prie tu se gad piipl iina jeruusilem wi api wid wa mi did du fi dem an tek wa mi bring fi dem
5877,ROM,15,JNT,so prie bout dem sitn de so dat mi kyan kom luk fi unu ef dat a wa gad waahn an dat wen mi kom mi aat wi api an mi kyan get som res wail mi dong de wid unu
5878,ROM,15,JNT,nou mi prie se gad we gi piipl piis iina dem aat wi tan wid di uol a unu iemen
5879,ROM,16,JNT,nou mi waahn unu fi nuo se wi sista fiibi a wan gud sumadi shi sorv di choch iina senkriya
5880,ROM,16,JNT,tek ar iin an chriit ar laik ou unu nuo unu fi chriit gad piipl kaaz shi bilang tu gad an gad piipl sopuoz fi chriit dem wan aneda gud eniting shi niid fram unu gi it tu ar kaaz a nof piipl shi elp shi aal elp mi
5881,ROM,16,JNT,tel priska an akwila oudi fi mi dem wok wid mi fi jiizas krais
5882,ROM,16,JNT,an dem put demself iina siiros chobl fi mi dem did redi fi ded fi mi mi kyaahn tangk dem inof an a no jos mi a tel dem tangks bot aal a di piipl we go a di choch dem fi piipl we a no juu a tangk dem tu
5883,ROM,16,JNT,di uol a di piipl dem we gyada fi choch a priska an akwila ous tel dem oudi fi mi tu
5884,ROM,16,JNT,mi gud gud fren epiniitos tel im oudi fi mi im a did di fos wan iina iezha fi biliiv iina jiizas krais
5885,ROM,16,JNT,mieri we wok aad aad fi unu tel ar oudi
5886,ROM,16,JNT,anjranikos an juuniyas mi kombolo uu did iina prizn wid mi oudi tu unu aal a di apasl dem nuo dem gud gud an rispek dem an dem did biliiv iina krais jiizas bifuo mi
5887,ROM,16,JNT,tel ampliyaatos oudi fi mi im a mi gud gud fren an im an jiizas a wan
5888,ROM,16,JNT,orbanos we wok wid wi fi jiizas krais an mi gud gud fren stiekis tel di tuu a dem oudi fi mi
5889,ROM,16,JNT,tel apelez we go chuu nof chraiyal an kraasiz an pruuv se im a gad sorvant oudi fi mi
5890,ROM,16,JNT,an tel aal a di piipl we liv a aristobyuulos ous oudi fi mi tu
5891,ROM,16,JNT,tel mi kombolo eruodiyan oudi an se oudi tu aal di piipl we liv a narsisos yaad an we biliiv iina jiizas krais
5892,ROM,16,JNT,tel chraifiina an chraifuosa we a wok fi di laad oudi fi mi an mi waahn fi sen oudi fi mi gud gud fren porsis tu porsis wok aad aad fi di laad
5893,ROM,16,JNT,tel ruufos oudi fi mi im a wan a di laad gud gud sorvant dem an tel im mada oudi fi mi tu a laik shi a fi mi mada tu
5894,ROM,16,JNT,asingkritos flegan ormiiz pachrobas ormas an di uol a di breda an sista dem we de wid dem tel dem oudi fi mi
5895,ROM,16,JNT,tel filalogos an juuliya neriyos an im sista olimpas an aal a gad piipl we de de wid dem oudi fi mi
5896,ROM,16,JNT,unu fi tel unu wan aneda oudi an du it wid lov
5897,ROM,16,JNT,aal a krais jiizas choch dem we out ya sen oudi fi unu
5898,ROM,16,JNT,nou breda an sista mi a beg unu wach out fi di piipl we kaaz di piipl iina di choch fi plit op an fait wid dem wan aneda we kaaz piipl fi ton we fram wa dem biliiv an we taak gens an tiich tingz we no lain op wid wa unu did lorn no av notn fi du wid dem
5899,ROM,16,JNT,kaaz dem piipl de dem naa sorv wi laad jiizas krais dem onggl a sorv demself dem a swiitmout dem yuuz aal kaina fansi wod fi chrik an miks op di piipl dem we no nuo beta
5900,ROM,16,JNT,evribadi ier bout ou unu biliiv an a fala di gud nyuuz bout krais jiizas wid aal a unu aat an unu mek fi mi aat wel api wid aal we unu a du bot mi waahn unu fi waiz mi waahn unu fi aalwiez nuo wa rait fi unu du an no av notn fi du wid no kaina wikidnis
5901,ROM,16,JNT,suun gad we gi piipl piis iina dem aat wi put sietan anda yu fut an mash im op mi prie se di laad jiizas krais wi shuo unu lov iivn duo wi no dizorv it
5902,ROM,16,JNT,timoti we wok wid mi sen oudi fi unu mi kombolo dem luushos jiesn an sosipieta sen oudi fi unu tu
5903,ROM,16,JNT,an mi torshiiyos we bilang tu gad an we a rait dong da leta ya fi breda paal a sen oudi fi unu tu
5904,ROM,16,JNT,gaiyos uu mi a stie wid an iina uufa yaad dem kip choch sen oudi fi unu irastos we kip di moni fi di siti an wi breda kwaatos sen oudi fi unu tu
5905,ROM,16,JNT,mek wi priez gad gad we kyan mek unu tan op chrang iina wa unu biliiv azkaadn tu di gud nyuuz we mi priich bout krais jiizas an azkaadn tu di chuu sitn dem we a did siikrit fram lang lang taim a bak
5906,ROM,16,JNT,bot we gad mek wi nuo bout nou gad we liv fi eva an eva tel di prafit dem fi rait dong dem sitn ya iina gad wod an sen out piipl fi priich bout it so dat evribadi wuda nuo di chuut an staat fi biliiv an fala gad
5907,ROM,16,JNT,gad a di onggl riil gad notn an nobadi no waiz laik im so sieka wa jiizas krais du fi wi mek wi priez gad fi eva an eva iemen
5908,1CO,1,JNT,da leta ya a kom fram paal di wan we gad pik fi bi wan a jiizas krais apasl an it a kom fram wi breda sostoniiz tu
5909,1CO,1,JNT,da leta ya a fi aal a gad piipl we de iina korint gad kaal unu fi bi im piipl an di uol a unu bilang tu im kaaz a im mek unu an jiizas ton wan a no jos unu wi a rait tu wi a rait tu evribadi we se jiizas a dem laad laik wi
5910,1CO,1,JNT,mi prie se wi faada gad an wi laad jiizas krais wi shuo unu lov iivn duo wi no dizorv it an gi unu piis iina unu aat
5911,1CO,1,JNT,mi eva gi gad tangks fi aal we im du fi unu kaaz unu an jiizas krais a wan im shuo unu lov iivn duo unu no dizorv it
5912,1CO,1,JNT,an kaaz unu an jiizas kluos gad bles unu wid nof gud sitn im mek unu kyan priich im wod an im mek unu kyan andastan evriting we de de fi nuo bout im spirit
5913,1CO,1,JNT,an sins unu kyan du dem sitn de dat shuo se di mesij we wi did bring kom gi unu bout krais jiizas a chuu sopm
5914,1CO,1,JNT,so wail unu a wiet fi wi laad jiizas krais fi kom bak notn no de we unu kuda waahn ar niid gad spirit don gi unu evriting
5915,1CO,1,JNT,jiizas wi elp unu fi gwaan tan op chrang iina wa unu biliiv til di die im kom bak fi joj di worl so pan da die de wen unu tan op infronta im nobadi naa go kyan se unu did a liv rang
5916,1CO,1,JNT,gad di wan we kaal unu fi bi wan wid im bwai pikni wi laad jiizas krais aalwiez du wa im se im ago du so unu kyan chos se im wi de de fi unu
5917,1CO,1,JNT,nou iina wi laad jiizas krais niem mi a beg unu breda an sista fi tap aagyu wid unu wan aneda an plit op plit op di choch iina gruup unu niid fi kom tugeda an mek shuor se aal a unu tingk di siem wie an aal a unu mek op unu main fi du di siem sitn
5918,1CO,1,JNT,mi nuo se unu a aagyu wid unu wan aneda kaaz som piipl we liv iina klowi ous tel mi bout it
5919,1CO,1,JNT,unu nuo wa mi a taak bout som a unu a se mi a fala paal wan neda gruup a se mi a fala apalos wan neks gruup a se mi a fala siifas an wan neda gruup a se mi a fala krais
5920,1CO,1,JNT,krais jiizas fi im badi kot op kot op iina piis a uu ded pan di kraas fi unu paal a uufa niem dem baptaiz unu iina paal
5921,1CO,1,JNT,mi tangk gad se di onggl wan dem we mi baptaiz a krispos an gaiyos mi glad se a no mi baptaiz di res a unu
5922,1CO,1,JNT,so non a unu kyaahn se a fi mi niem unu get baptaiz iina
5923,1CO,1,JNT,an mi baptaiz di piipl dem we liv iina stefanos ous mi no memba ef mi baptaiz nobadi els
5924,1CO,1,JNT,kaaz a riili priich krais jiizas sen mi fi priich no fi baptaiz piipl an wen mi priich di gud nyuuz bout jiizas mi neva yuuz no fansi wod fi chrai get unu fi biliiv kaaz mi wudn waahn aal a wa krais jiizas du fi wi pan di kraas fi luuz powa
5925,1CO,1,JNT,kaaz di mesij bout ou jiizas ded pan di kraas fi wi komiin laik fuulinish tu di wan dem we no biliiv an we ago go a el bot tu wi di wan dem we siev it shuo ou gad powaful
5926,1CO,1,JNT,kaaz it rait dong se
5927,1CO,1,JNT,mi ago shuo di piipl dem we tingk se dem waiz
5928,1CO,1,JNT,se aal a di sitn dem we dem tingk op a fuulinish
5929,1CO,1,JNT,an aal a di sitn dem we dem tingk sumaat
5930,1CO,1,JNT,mi ago mash dem op
5931,1CO,1,JNT,so den wa unu tingk ago apm tu di piipl dem we tingk se dem waiz wa unu tingk dat miin fi di laa tiicha dem wa unu tingk dat a se bout di piipl dem we lov aagyu bout evriting gad no don shuo se aal a di sitn dem we dem piipl de tingk se dem nuo a fuulinish
5932,1CO,1,JNT,kaaz piipl tingk se dem waiz lef tu demself dem wudn nuo gad bot sins gad riili waiz im mek it so dat piipl kuda get siev ef dem biliiv di siem mesij we dem se a fuulinish
5933,1CO,1,JNT,di juu dem a luk fi mirikl wok bifuo dem biliiv an di piipl dem we a no juu dem naa go biliiv ef di mesij we a priich no soun waiz tu dem
5934,1CO,1,JNT,bot yu si wi wi priich bout ou krais jiizas ded pan di kraas fi siev wi di juu dem beks enitaim dem ier da mesij ya an di piipl dem we a no juu tingk se a fuulinish wi a taak
5935,1CO,1,JNT,bot yu si di piipl dem we gad kaal fi bi im pikni weda dem a juu ar dem a no juu da mesij de shuo ou gad powaful an ou im waiz
5936,1CO,1,JNT,kaaz di sitn dem we gad du we di piipl dem we no biliiv tek fi fuulinish mek muor sens dan eniting we enibadi kuda tingk bout an we dem luk pan an se a wiik gad wiik it chrangga dan di chrangis ting enibadi kuda du
5937,1CO,1,JNT,breda an sista tingk bout ou unu did stie wen gad kaal unu muos a unu nobadi neva tingk se unu waiz muos a unu nobadi neva tingk se unu kuda taak an mek piipl du wa unu se an a onggl likl bit a unu kom fram big impuotant fambili
5938,1CO,1,JNT,bot gad pik di sitn dem we piipl tingk a fuulinish so dat im kyan shiem di wan dem we tingk se dem waiz gad pik di sitn dem we piipl tingk wiik so dat im kuda shiem di piipl we tingk se dem chrang
5939,1CO,1,JNT,gad pik di wan dem we nobadi no tingk impuotant an we piipl luk dong pan im pik di wan dem we piipl tingk no wot notn so dat im kuda shuo di wan dem we tingk dem a sumadi se dem a riili nobadi
5940,1CO,1,JNT,im du dat so nobadi kyan kom tu im a buos bout ou dem waiz an ou dem impuotant
5941,1CO,1,JNT,a gad kaaz unu fi kluos wid jiizas krais an a jiizas mek wi kyan nuo gad an kyan andastan sortn tingz gad mek wi waiz wen wi kluos wid jiizas an chuu wi kluos wid jiizas gad tek we aal a wi sin an mek tingz rait bitwiin wi an im an so wi a im pikni nou
5942,1CO,1,JNT,so mek wi fala wa rait dong iina gad wod
5943,1CO,1,JNT,ef nobadi ago buos bout notn mek dem buos bout wa di laad du fi dem
5944,1CO,2,JNT,breda an sista wen mi did kom priich gad chuu mesij tu unu we nobadi neva ier bifuo mi neva yuuz no big wod ar chrai fi soun waiz
5945,1CO,2,JNT,kaaz mi did mek op mi main se wail mi did de de wid unu mi wuda onggl priich bout jiizas krais an ou dem kil im pan di kraas
5946,1CO,2,JNT,wen mi did kom tu unu mi did wiik an mi did fried so til mi did a chrimbl
5947,1CO,2,JNT,an wen mi did a tiich an a priich mi neva yuuz no fansi taak laik we di piipl dem we tingk dem waiz yuuz mi neva afi du dat fi mek unu biliiv kaaz gad spirit yuuz im powa fi shuo unu se aal a wa mi did a se a chuu sopm
5948,1CO,2,JNT,mi priich da wie de so dat unu wudn biliiv jos kaaz piipl tingk se wa mi se waiz bot kaaz unu si gad powa fi unuself
5949,1CO,2,JNT,nou iivn duo mi no yuuz no big fansi wod di piipl dem we biliiv iina gad nof nof dem tingk se di mesij we mi priich waiz it no waiz kaaz a sopm we som sumaat piipl tingk op an it no waiz kaaz di ruula dem we de bout nou an we ago luuz dem powa an ded tingk se it waiz
5950,1CO,2,JNT,nuo mi no tiich we dem tingk waiz insteda dat mi taak bout ou gad di onggl wan we riili waiz did plan fi siev wi fram lang taim nobadi neva nuo bout da plan de bifuo kaaz im kip it fram wi bot lang bifuo im iivn mek di worl gad mek a plan fi siev wi a so im waiz
5951,1CO,2,JNT,non a di piipl dem we a ruul iina dem taim ya did andastan da plan de kaaz ef dem did andastan it dem wuda neva tek wi big an powaful laad an niel im op pan wan kraas kil im
5952,1CO,2,JNT,bot it rait dong se
5953,1CO,2,JNT,no yai no si
5954,1CO,2,JNT,no iez no ier
5955,1CO,2,JNT,aal a di sitn dem we gad pudong
5956,1CO,2,JNT,fi di piipl we lov im
5957,1CO,2,JNT,nobadi kudn iivn tingk dem op
5958,1CO,2,JNT,bot gad yuuz im spirit fi shuo wi aal a dem sitn de
5959,1CO,2,JNT,gad spirit sorch an fain out evriting it aal nuo di sitn dem we gad a tingk we nobadi els no nuo bout
5960,1CO,2,JNT,wich wan a unu kyan tel we sumadi els a tingk jos laik ou a onggl fi wi spirit nuo we wi a tingk bout a siem so a onggl gad spirit nuo we im a tingk bout
5961,1CO,2,JNT,di spirit we wi av neva kom fram di worl di spirit we wi av kom fram gad an a chuu wi av im spirit mek wi kyan andastan an nuo aal a di sitn dem we gad kwik fi du fi wi
5962,1CO,2,JNT,dat a wa wi eva a priich tel unu an wen wi a priich wi no yuuz no wod we di piipl we waiz se wi fi yuuz nuo wen wi priich wi se di sitn dem we di spirit tel wi fi se so dat wi kyan mek unu we av di spirit andastan aal a wa di spirit shuo wi
5963,1CO,2,JNT,di piipl we no av gad spirit naa go biliiv notn we di spirit se kaaz it ago komiin laik fuulinish tu dem dem naa go kyan andastan it kaaz a onggl wen yu av di spirit yu kyan andastan dem sitn de
5964,1CO,2,JNT,di piipl we av gad spirit a liv iina dem dem kyan andastan evriting bot piipl we no av di spirit naa go kyan andastan dem
5965,1CO,2,JNT,kaaz it rait dong iina gad wod se
5966,1CO,2,JNT,uu kyan nuo we di laad a tingk
5967,1CO,2,JNT,uu kyan tel im wa fi du
5968,1CO,2,JNT,bot kaaz wi av di uoli spirit wi tingk laik ou krais jiizas tingk
5969,1CO,3,JNT,breda an sista bifuo mi kudn taak tu unu laik ou mi wuda taak tu piipl we av gad spirit a kanchuol dem mi did afi taak tu unu laik piipl we mek dem badi kanchuol dem mi did afi taak tu unu laik se unu a biebi we no andastan di sitn dem bout gad
5970,1CO,3,JNT,mi did afi fiid unu milk mi kudn gi unu no aad fuud kaaz unu neva redi fi it an unu stil no redi fi it
5971,1CO,3,JNT,unu stil a mek di sitn dem we unu badi waahn kanchuol unu ef unu eva a kos unu wan aneda an ef unu eva red yai an waahn waahn unu wan aneda sitn dem unu no tingk se unu a mek unu badi kanchuol unu unu no tingk se unu a gwaan laik di piipl dem we no nuo gad
5972,1CO,3,JNT,kaaz wen wan sumadi se mi a fala paal an wan neda wan se mi a fala apalos unu no tingk se unu a gwaan laik piipl we no nuo gad
5973,1CO,3,JNT,afta aal uu a apalos an uu a paal a wi kom priich tu unu an mek unu biliiv bot di tuu a wi did onggl a du wa gad se wi fi du wi a onggl gad sorvant
5974,1CO,3,JNT,luk pan it da wie ya ef unu a did wan plaant a mi wuda did plaant di siid apalos a di wan we did waata unu bot a gad mek unu gruo
5975,1CO,3,JNT,so di wan we plaant an di wan we waata dem no impuotant di onggl wan we riili impuotant a di wan we kaaz unu fi gruo
5976,1CO,3,JNT,nou di wan we plaant an di wan we waata di tuu a dem a wok tugeda kaaz dem waahn di siem sitn fi apm an di tuu a dem ago get pie bies pan we dem du
5977,1CO,3,JNT,mi an apalos wi a jos gad sorvant an di tuu a wi a wok tugeda fi gad bot unu unu a gad fiil we wi a plaant op unu a gad bildin
5978,1CO,3,JNT,mek mi put it wan neda wie gad gud an kain tu mi so im mek mi wan a im ed bilda dem a mi go iin go bil di foundieshan we sumadi els ago bil pan nou aal a wi afi wach ou wi a bil
5979,1CO,3,JNT,kaaz nobadi kyan go bil wan neda foundieshan pan tap a di wan we de de aredi an di foundieshan we de de aredi a jiizas krais im a di wan an onggl foundieshan
5980,1CO,3,JNT,nou som piipl ago yuuz guol silva ar ada stuon we kaas nof moni wen dem a bil pan da foundieshan de an som ada piipl ago yuuz wud jrai graas ar chraa wen dem a bil
5981,1CO,3,JNT,pan di die wen krais jiizas kom bak evribadi ago nuo wa evribadi bil wid an evribadi ago nuo ef wa evribadi bil gud kaaz gad ago tes it wid faiya
5982,1CO,3,JNT,ef di faiya no bon op wa dem bil pan di foundieshan gad ago pie dem fi di wok we dem du
5983,1CO,3,JNT,bot ef di faiya bon op wa dem bil gad naa go pie dem dem naa go ded bot evriting els we dem av ago bon op iina di faiya
5984,1CO,3,JNT,unu no nuo se unu badi a gad ous an dat im spirit a liv iina unu
5985,1CO,3,JNT,enibadi we mash op gad ous gad ago mash dem op kaaz gad ous uoli an unu a gad ous
5986,1CO,3,JNT,no bada fuul unuself ef unu tingk unu waiz jos chuu di piipl we no biliiv iina gad se so mi a tel unu a beta unu ton fuul so dat unu kyan riili get waiz
5987,1CO,3,JNT,kaaz wa dem piipl de se waiz gad tek fi fuulinish it aal rait dong iina gad wod se
5988,1CO,3,JNT,di piipl dem we tingk se dem waiz gad tek di siem sitn dem we dem tingk waiz an yuuz it ton dem iina fuul
5989,1CO,3,JNT,an it se agen se
5990,1CO,3,JNT,di piipl dem we tingk dem waiz gad nuo aal we dem a tingk an im nuo se aal we dem a plan no wot notn
5991,1CO,3,JNT,so tap buos bout uu unu a fala kaaz evriting a fi unu uon
5992,1CO,3,JNT,gad sen aal a wi paal apalos an siifas fi elp unu evriting we de iina di worl gad mek fi unu wa apm wen unu a liv an wa apm wen unu ded gad mek it so evriting wok out gud fi unu aal di sitn dem we apm nou an aal a di sitn dem we ago apm apm fi elp unu evriting bilang tu unu
5993,1CO,3,JNT,an unu bilang tu krais jiizas an krais jiizas bilang tu gad
5994,1CO,4,JNT,dis a ou unu fi tingk bout wi we a tiich unu unu fi luk pan wi an si se wi a jos krais jiizas sorvant dem an di wan dem we de ya fi tel unu bout aal a di sitn dem we unu no nuo bout gad
5995,1CO,4,JNT,nou ef yu a wan sorvant di onggl sitn yu maasta waahn a fi yu du wa im gi yu fi du an fi yu du it gud tu
5996,1CO,4,JNT,so yu si mi mi no bizniz wid wa piipl av fi se bout mi it no mata tu mi ef unu ar di piipl we de a kuot waahn joj di wok we mi du mi no iivn joj miself
5997,1CO,4,JNT,az faar az mi nuo mi no du notn rang bot dat no pruuv se wa mi a du rait bot a no unu ago joj mi a di laad ago joj mi
5998,1CO,4,JNT,so no bada joj nobadi til di taim rait wiet til di laad kom aal a di rang sitn dem we piipl du an chrai fi aid im wi mek evribadi nuo bout dem an im wi shuo wa riili de iina piipl aat an den gad wi big op di wan dem we du di wok we im gi dem an we du it gud
5999,1CO,4,JNT,breda an sista unu maita tingk se aal a di sitn dem we mi se onggl a taak bout mi an apalos bot it a taak bout unu tu mi did a yuuz mi an apalos laif fi shuo unu an mek unu andastan se unu no fi du eniting els bot we rait dong iina gad wod kaaz ef unu fala wa rait dong unu wi no buos bout wan tiicha an iet di ada wan
6000,1CO,4,JNT,kaaz a uu mek unu beta dan enibadi els wa unu av we a no get unu get it an ef a get unu get it mek unu a buos laik se a no get unu did get it
6001,1CO,4,JNT,uo so unu av aal we unu kuda waahn aredi an unu don rich wos unu ton king lef wi mi wish se unu did riili ton king fi chuu so dat wi kuda ton king wid unu tu
6002,1CO,4,JNT,kaaz it komiin laik se gad put wi im apasl dem iina di luowis pozishan laik se wi a som man we get sen fi go ded kaaz di worl di ienjel dem evribadi tek wi fi papi shuo
6003,1CO,4,JNT,nof piipl tingk wi a fuul kaaz wi biliiv iina krais jiizas bot unu unu tingk se unu waiz kaaz unu bilang tu krais nof piipl tingk se wi naa no powa fi du notn bot unu unu tingk se unu av nof powa piipl shuo unu rispek bot dem no rispek wi
6004,1CO,4,JNT,aal nou wi onggri an wi chuot jrai fi wi kluoz komiin laik piis a uol tier op klaat piipl chriit wi bad bad an wi no av no we fi liv
6005,1CO,4,JNT,wi tek wi uona an dem an wok aad aad wen piipl kos wi an se aal kaina sopm bout wi aal wi du a bles dem wen piipl mek wi a sofa wi no gi op wi jos gwaan uol chrang
6006,1CO,4,JNT,wen piipl tel lai pan wi wi stil taak tu dem nais aal nou di worl gwaan laik se wi a jos gyaabij wi komiin laik jregs we lef bak
6007,1CO,4,JNT,mi naa rait dem sitn ya fi shiem unu mi a rait dem fi tiich unu kaaz unu a laik mi pikni dem an mi lov unu
6008,1CO,4,JNT,kaaz iivn duo unu maita av ten touzn tiicha fi elp unu liv ou gad waahn unu fi liv a no aal a dem ago komiin laik wan faada tu unu bot mi a unu faada kaaz a mi fos bring di gud nyuuz kom gi unu an elp unu fi biliiv
6009,1CO,4,JNT,so mi a beg unu liv unu laif laik ou unu si mi a liv fi mi uon
6010,1CO,4,JNT,a so mek mi a sen timoti tu unu timoti we mi lov an we komiin laik mi pikni kaaz di tuu a wi biliiv iina di siem gad mi a sen im fi elp unu memba aal a di sitn dem we mi did tiich unu bout krais jiizas a di siem sitn mi a tiich aal bout iina aal a di choch dem
6011,1CO,4,JNT,nou som a unu staat get buosi kaaz unu tingk se mi naa go kom si unu
6012,1CO,4,JNT,bot mi ago kom de suun ef dat a wa di laad waahn mi fi du mi ago kom de an mi wi fain out fi miself no jos wa dem buosi piipl a se bot mi ago fain out a wa kaina powa dem av
6013,1CO,4,JNT,kaaz gad kindom no bies pan wa piipl se gad kindom bies pan powa
6014,1CO,4,JNT,wich wan unu wuda waahn mi fi du unu wuda waahn mi fi kom tu unu wid wan tik fi biit unu ar unu wuda waahn mi kom wid wan spirit we kain an jengkl an shuo unu lov
6015,1CO,5,JNT,nou piipl kom tel mi se unu av som piipl mongks unu we a du aal kaina seks sin di sitn dem we dem a du so bad dat no iivn di piipl dem we no nuo gad wuda du dem mi a ier bout ou wan man aal a sliip wid im stepmada
6016,1CO,5,JNT,an unu a buos bout unuself unu no tingk se unu shuda a eng dong unu ed iina shiem an a baal unu no tingk se unu shuda kik out di wan dem we a du dem sitn de
6017,1CO,5,JNT,iivn duo mi no de de mi spirit de de wid unu an mi don joj di wan dem we a tek paat iina aal kaina seks sin mi joj dem an mi tel unu aredi wa unu fi du wid dem laik se mi did de de wid unu
6018,1CO,5,JNT,wen unu gyada tugeda an mi spirit de de wid unu wid di rait an di powa we di laad jiizas krais gi wi
6019,1CO,5,JNT,unu fi an uova di wan dem we a du aal kaina seks sin tu sietan an dem uova so dat sietan kyan mash dem op dat a di onggl wie dem wi chienj dem wiez an ton we fram sin an wen dem ton we fram sin an get siev gad naa go ponish dem wen im kom bak fi joj di worl
6020,1CO,5,JNT,unu no fi buosibuosi a no gud sopm dat unu no nuo se a onggl wan likl bit a yiis yu niid fi mek di uol a di duo swel op
6021,1CO,5,JNT,unu mos get rid a aal a di sin we de iina unu laif jos laik ou wi dash we uol yiis unu mos get rid a it so dat unu kyan komiin laik fresh duo we naa no yiis iina it kaaz dat a wa unu riili fi bi sins gad mek unu nyuu wen unu biliiv iina jiizas kaaz jiizas ded fi set wi frii im komiin jos laik di biebi shiip we dem did kil a paasuova taim
6022,1CO,5,JNT,so no mek wi selibriet di paasuova festival wid uol yiis yiis we ful op a bad main an wikidnis mek wi selibriet it wid bred we naa no yiis di bred we gud an kliin
6023,1CO,5,JNT,iina di leta we mi did rait tu unu mi did tel unu se unu no fi av notn fi du wid piipl we a tek paat iina no kaina seks sin
6024,1CO,5,JNT,wen mi se so mi neva did a taak bout di piipl dem we no biliiv iina gad a chuu se som a dem piipl de tek paat iina seks sin an som a dem griidi som a di piipl we no biliiv iina gad tiif ada piipl sitn dem an som a dem worship aal kaina faalz gad bot ef a did dem mi did a taak unu kudn liv no we unu wuda afi lef da worl ya
6025,1CO,5,JNT,wen mi did rait unu mi did a taak bout piipl we se dem biliiv iina gad no av notn fi du wid nobadi we se dem a gad pikni bot a tek paat iina aal kaina seks sin no av notn fi du wid dem ef dem waahntiwaahnti tiif ada piipl sitn dem worship faalz gad tel lai ar jringk tu moch no iivn iit wid dem piipl de
6026,1CO,5,JNT,kaaz wa bizniz mi av a joj piipl we no biliiv iina gad a no di piipl we biliiv iina gad wi fi joj
6027,1CO,5,JNT,gad wi joj di piipl we no biliiv iina im
6028,1CO,5,JNT,ron di wikid piipl dem fram mongks unu
6029,1CO,6,JNT,ef non a unu a kwaril an a fait wid wan a unu choch breda ar sista unu kuda riili mad inof fi kyari dem go kuot insteda mek gad piipl saat it out
6030,1CO,6,JNT,unu no nuo se a gad piipl ago joj di worl an ef a unu ago joj di worl unu no tingk se unu kyan manij fi saat out di likl aagiment dem we unu av mongks unu wan aneda
6031,1CO,6,JNT,unu no nuo se a wi ago joj di ienjel dem so den wi no mos kyan diil wid dem likl sitn ya we apm pan ort
6032,1CO,6,JNT,so wen unu av prablem iina di choch an piipl a kwaril wid dem wan aneda unu ago pik piipl we no av notn fi du wid di choch fi saat out di mata
6033,1CO,6,JNT,mi a se dis fi shiem unu unu miin fi se dat nobadi no de mongks unu we waiz inof fi diil wid dem sitn ya
6034,1CO,6,JNT,bot sumadi we biliiv iina gad kyari wan neda sumadi we biliiv go kuot wos kyari dem go infronta wan joj we no biliiv iina gad
6035,1CO,6,JNT,di fak se unu afi kyari unu wan aneda go kuot fi saat out unu prablem dem shuo se unu naa liv laik ou gad waahn unu fi liv unu no tingk it beta fi sumadi du unu rang unu no tingk it beta fi sumadi tiif fram unu
6036,1CO,6,JNT,nuo insteda dat a unu a tiif an a unu a du rang wos unu a du it tu unu uona breda an sista
6037,1CO,6,JNT,unu no nuo se di wikid naa go av no paat iina gad kindom no bada fuul unuself di piipl dem we tek paat iina aal kaina seks sin an we worship faalz gad naa go tek paat iina gad kindom piipl we sliip wid piipl dem no marid tu piipl we sel dem badi fi moni man we sliip wid man an uman we sliip wid uman dem naa go si gad kindom at aal
6038,1CO,6,JNT,bot a no dem wan piipl we tiif piipl we waahntiwaahnti piipl we eva a get jongk piipl we tek dem mout tier dong ada piipl an piipl we chrik piipl fi get dem moni no iivn wan a dem ago tek paat iina gad kindom niida
6039,1CO,6,JNT,an a dem de kaina piipl som a unu yuus tu bi bot gad did wash unu an mek unu kliin im sen im uoli spirit fi taak tu unu aat so dat unu an wi laad jiizas krais kuda ton wan an wen unu ton wan im tek we unu sin
6040,1CO,6,JNT,piipl wi se mi kyan du eniting mi waahn fi du no laa no de de fi tap mi bot a no evriting we wi kyan du gud fi wi piipl wi se tu mi kyan du eniting mi waahn fi du no laa no de de fi tap mi bot mi naa go mek notn we mi kyan du ruul uova mi
6041,1CO,6,JNT,ada piipl wi se tu fuud a fi yu beli an yu beli a fi fuud bot gad ago mash op di tuu a dem yu badi neva mek fi yu tek it go tek paat iina aal kaina seks sin yu badi a fi di laad an di laad a fi yu badi
6042,1CO,6,JNT,gad yuuz im powa an mek di laad kom bak alaiv an im ago mek wi liv agen tu
6043,1CO,6,JNT,unu no nuo se fi unu badi a paat a krais jiizas badi so den mi fi tek di piipl dem we mek op im badi an mek dem go sliip wid uman we sel ar badi fi moni an mek dem ton paat a fi ar badi nuo sa
6044,1CO,6,JNT,unu no nuo se enibadi we sliip wid wan uman we sel ar badi fi moni ton paat a ar badi tu kaaz it rait dong iina gad wod se
6045,1CO,6,JNT,wen man an uman av seks it komiin laik se dem badi ton wan
6046,1CO,6,JNT,bot enibadi we a luk fi mek dem an di laad wan dem ago bi wan wid im spirit tu
6047,1CO,6,JNT,unu fi ron we fram aal kaina seks sin di res a sin dem we piipl du apm outsaida di badi it naa du dem badi notn bot di piipl we tek paat iina aal kaina seks sin a mash op dem badi
6048,1CO,6,JNT,unu no nuo se unu badi a di ous fi di uoli spirit we gad gi unu unu no de pan unu uon
6049,1CO,6,JNT,gad pie nof fi unu wen im sen im bwai pikni fi ded fi unu so tek kier a unu badi an liv rait so dat piipl wi nuo se unu bilang tu gad
6050,1CO,7,JNT,nou mek mi diil wid di sitn dem we unu rait mi bout notn no rang ef wan man no go a bed wid wan uman
6051,1CO,7,JNT,bot sins nof piipl a sliip wid piipl an dem no marid evri man fi av im uona waif an evri uman fi av ar uona ozban
6052,1CO,7,JNT,ozban mos sliip wid dem waif dat a fi dem dyuuti a siem wie so di waif dem mos sliip wid dem ozban kaaz dat a fi dem dyuuti tu
6053,1CO,7,JNT,di waif badi a no fi ar uon ar badi bilang tu ar ozban a siem so di ozban badi a no fi im uon im badi bilang tu im waif
6054,1CO,7,JNT,wen unu marid unu onggl fi tap sliip wid unu wan aneda ef di tuu a unu mek op unu main fi tap so unu kyan spen som taim a prie an unu onggl fi du dat fi a shaat taim wen di taim paas unu fi go bak go sliip wid unu wan aneda so dat sietan kyaahn kaaz unu fi du notn rang kaaz unu kyaahn kanchuol unu badi
6055,1CO,7,JNT,mi naa tel di marid piipl fi tap av seks mi jos a se dat dem kyan tap fi a taim ef dem waahn du dat
6056,1CO,7,JNT,mi wish se evribadi wuda stie laik mi mi no marid bot gad mek evribadi difrant im mek som piipl tan da wie ya an im mek som piipl tan da wie de
6057,1CO,7,JNT,nou di piipl we no marid an di piipl dem we ozban ar waif ded lef dem a dis mi afi se tu unu it gud fi unu tan ou unu bi an no marid jos laik mi
6058,1CO,7,JNT,bot ef dem kyaahn kanchuol demself dem fi get marid kaaz a beta dem marid dan dem no marid an mek dem niecha kil dem
6059,1CO,7,JNT,nou di piipl dem we marid dis a wa di laad a se unu mos du a no mi se so no waif mos lef ar ozban
6060,1CO,7,JNT,bot ef shi lef im shi no fi marid agen shi kyan aalwiez mek op bak wid ar ozban duo a siem wie no ozban mos lef im waif
6061,1CO,7,JNT,tu di res a unu dis a wa mi a se tu unu no di laad ef wan a yu choch breda dem av wan waif we no biliiv iina gad an shi api fi gwaan liv wid im im no fi lef ar
6062,1CO,7,JNT,an ef wan uman av wan ozban we no biliiv iina gad an im api fi gwaan liv wid ar shi no fi lef im niida
6063,1CO,7,JNT,gad tek di ozban we no biliiv iina im fi bi im pikni kaaz im waif a wan a im pikni a siem so di waif we no biliiv gad tek ar fi bi im pikni kaaz ar ozban a fi im pikni ef gad neva tek di ozban ar di waif we no biliiv iina im fi bi im pikni tu fi dem pikni wudn bilang tu gad bot chuu gad tek dem az im pikni fi dem pikni bilang tu im tu
6064,1CO,7,JNT,bot ef di wan we no biliiv iina gad waahn fi lef mek dem gwaan ef dem waahn lef di breda ar sista we biliiv no afi stie marid tu dem no muor kaaz gad waahn wi fi liv iina piis
6065,1CO,7,JNT,aal a unu we a waif an av ozban we no biliiv ou unu nuo se unu naa go siev unu ozban an aal a unu we a ozban an we av wan waif we no biliiv ou unu nuo se unu naa go siev unu waif
6066,1CO,7,JNT,gad mek it so dat evribadi liv difrant an iivn duo unu biliiv iina im nou unu fi gwaan tan iina di siem pozishan we gad put unu bifuo im kaal unu fi ton wan a im piipl iina evri wan a di choch dem dis a wa mi se unu fi du
6067,1CO,7,JNT,ef wan man did sorkomsaiz wen gad kaal im fi bi wan a im piipl im no fi chrai chienj notn ar aid notn im fi tan ou im bi ef wan man neva sorkomsaiz wen gad kaal im fi ton wan a im piipl im no fi go get sorkomsaiz im fi tan ou im tan
6068,1CO,7,JNT,a no notn ef yu sorkomsaiz jos laik ou a no notn ef yu no sorkomsaiz di onggl ting we mata a dat unu du wa gad se unu fi du
6069,1CO,7,JNT,wen gad kaal unu fi bi paat a im piipl aal a unu fi tan ou gad did put unu
6070,1CO,7,JNT,ef yu a did wan sliev wen yu staat biliiv iina gad no mek dat bada yu bot ef yu av wan wie we yu kyan get frii den du it
6071,1CO,7,JNT,kaaz ef sumadi a did wan sliev wen dem staat biliiv iina gad wi laad jiizas krais frii dem a siem so ef dem did frii wen gad kaal dem fi bi paat a im piipl dem ago ton wan sliev fi krais
6072,1CO,7,JNT,gad pie fi unu no mek nobadi tek unu ton unu iina sliev
6073,1CO,7,JNT,breda an sista unu biliiv nou so unu an gad kluos bot unu mos tan iina di siem pozishan wich paat gad did put unu bifuo unu staat biliiv
6074,1CO,7,JNT,nou fi di piipl dem we neva av seks wid nobadi yet gad neva gi mi no ruul fi unu bot gad gud an kain tu mi an im elp mi so moch dat unu kyan chos wa mi bout fi tel unu
6075,1CO,7,JNT,yu si chuu di wan dem we biliiv iina gad ago go chuu nof aad taimz mi tingk it beta fi unu tan ou unu bi
6076,1CO,7,JNT,ef yu av wan waif yu no fi lef ar bot ef yu naa no waif yu no fi go luk non niida
6077,1CO,7,JNT,bot ef di wan dem we neva av seks yet go get marid a no sin dem a sin bot dem we get marid dem ago av nof chobl iina da laif ya an mi no waahn unu fi afi go chuu dat
6078,1CO,7,JNT,wa mi a chrai fi se breda an sista a dat taim shaat krais jiizas suun kom bak so fram nou aan aal a unu we av waif fi sorv gad so til it komiin laik se unu no av no waif
6079,1CO,7,JNT,a siem so dem we a baal fi sorv gad so til it komiin laik se dem neva did a baal dem we api fi sorv gad jos laik dem wuda sorv im ef dem neva api mek di piipl dem we av moni fi bai aal we dem niid sorv gad so til it komiin laik se dem neva av notn
6080,1CO,7,JNT,di piipl dem we a wok aad so dem kyan liv gud unu no fi spen aal a unu taim a wori bout di sitn dem we de iina da worl ya kaaz da worl ya naa go tan so fi eva it suun ded an gaan
6081,1CO,7,JNT,mi no waahn unu fi afi wori bout notn di man we no marid onggl bizniz wid gad wok an wa im waahn im fi du im onggl waahn gad fi api wid im
6082,1CO,7,JNT,bot di man we marid im afi wori bout di sitn dem we im fambili niid fi liv im afi wori bout ou fi tek kier a im waif
6083,1CO,7,JNT,di man we marid afi tingk bout tuu sitn wan taim di uman dem we no marid an di wan dem we neva sliip wid no man yet dem eva a tingk bout di laad an onggl bizniz wid ou dem kyan sorv im dem waahn aal we dem du wid dem badi an aal we dem tingk fi shuo se dem bilang tu gad bot di uman dem we marid dem afi wori bout fuud an ous an fambili dem afi wori bout ou fi kip dem ozban api
6084,1CO,7,JNT,mi naa chrai fi aada unu fi du dem sitn ya mi a se dem fi chrai elp unu kaaz mi waahn unu fi kyan sorv gad an no av notn a tap unu fram sorv im
6085,1CO,7,JNT,ef wan man fi marid wan uman we neva sliip wid no man yet an im tingk se im naa chriit ar rait an shi a get uol an im fiil se im fi marid ar mek im marid ar im naa sin ef im du dat dem fi get marid
6086,1CO,7,JNT,bot ef wan man fi marid wan uman we neva sliip wid no man yet an im mek op im main se im naa get marid an im kyan kanchuol imself da man ya naa du notn rang niida
6087,1CO,7,JNT,so di wan we marid di uman we neva sliip wid no man yet du di rait sitn bot di wan we no get marid im du sitn iivn beta
6088,1CO,7,JNT,wan uman mos stie marid tu ar ozban az lang az im a liv bot ef im ded shi kyan go marid sumadi els bot da man de afi bi wan a gad pikni
6089,1CO,7,JNT,az faar az mi kyan si an gad spirit liid mi jos laik ou im liid unu a beta shi tan ou shi bi shi wi muor api da wie de
6090,1CO,8,JNT,nou bout di fuud we unu sakrifais an gi faalz gad wi nuo se aal a wi nuo bout da kaina sakrifais de wen yu nuo sopm it kaaz yu fi get buosi bot lov lov bil op piipl it elp dem get chrang
6091,1CO,8,JNT,di piipl dem we tingk se dem nuo sopm no riili nuo it yet laik ou dem fi nuo it
6092,1CO,8,JNT,bot ef sumadi lov gad gad nuo dem
6093,1CO,8,JNT,so den dis ting bout weda wi shuda iit ar no iit di fuud we piipl sakrifais gi faalz gad di uol a wi nuo se dem faalz gad de no riili alaiv an wi nuo se a onggl wan riil gad de bout
6094,1CO,8,JNT,som piipl se dat yu av nof difrant gad som we liv pan ort an som we liv iina evn an wi nuo se a nof tingz piipl kaal gad an laad
6095,1CO,8,JNT,bot wi nuo se a onggl wan gad de bout im a di faada we mek evriting an im a uu wi a liv fa an wi nuo se a onggl wan laad de bout an dat a jiizas krais a im mek evriting an a im mek wi kyan liv
6096,1CO,8,JNT,bot a no evribadi nuo dis som piipl get so yuus tu worship faalz gad dat wen dem iit di fuud dem stil tingk se a wan sakrifais tu di faalz gad dem an chuu dem stil yong iina wa dem biliiv dem tingk se dem a sin wen dem nyam da fuud de
6097,1CO,8,JNT,bot fuud naa go mek wi an gad kluosa so a notn ef wi iit di fuud ar wi no iit di fuud it naa du wi notn bad
6098,1CO,8,JNT,wach unuself duo unu frii fi iit di fuud bot mek shuor se wen unu a iit it unu naa kaaz di wan dem we yong iina wa dem biliiv fi sin
6099,1CO,8,JNT,kaaz ef wan a dem piipl de si wan a unu we chrang a iit di fuud we dem gi op tu di faalz gad dem unu no tingk se dem ago nyam it tu iivn duo dem tingk a sin
6100,1CO,8,JNT,an iivn duo unu nuo se it aarait da breda ar sista ya we no chrang laik unu an we jiizas ded fa maita tap biliiv sieka wa unu du
6101,1CO,8,JNT,wen yu kaaz sumadi fi go gens wa dem biliiv an sin dem wie de yu a sin tu a laik unu a se krais ded fi notn
6102,1CO,8,JNT,so ef wa mi nyam ago kaaz mi breda fi sin mi wi tap nyam it da wie de mi wudn kaaz im fi sin
6103,1CO,9,JNT,mi no frii mi a no wan a di apasl dem mi neva si wi laad jiizas krais unu a no gad piipl sieka di wok we gad sen mi fi du
6104,1CO,9,JNT,iivn ef ada piipl no tingk se mi a wan apasl unu fi nuo se mi a wan kaaz di fak se unu an di laad a wan shuo se mi a riili wan a gad apasl
6105,1CO,9,JNT,dis a wa mi av fi se tu aal a di piipl we a joj mi an a kwestiyan evriting we mi du
6106,1CO,9,JNT,unu no tingk se wi av di rait fi get fuud an jringks fi di wok we wi du
6107,1CO,9,JNT,wi no av di rait fi tek uman we biliiv iina gad an mek dem wi waif an kyari dem roun wid wi jos laik di ada apasl dem di laad breda an siifas
6108,1CO,9,JNT,ar a mi an baanabas a di onggl apasl dem we afi wok so dem kyan av moni fi liv
6109,1CO,9,JNT,wich suoja unu nuo pie imself fi wok uu ago plaant op nof griep an no nyam non wen di vain a bier uu unu nuo ago tek kier a shiip an no jringk di milk we dem get fram dem
6110,1CO,9,JNT,unu tingk mi jos a se dem sitn ya kaaz dem mek sens di laa no se dem siem sitn ya tu
6111,1CO,9,JNT,kaaz it rait dong iina muoziz laa se
6112,1CO,9,JNT,yu no fi tap di aks fram nyam wen im a mash out di grien
6113,1CO,9,JNT,wen unu ier dat unu riili tingk se gad a wori bout di aks
6114,1CO,9,JNT,a no mos wi im a taak bout wen im se dat yes it rait dong fi wi so dat wen di wan we a dig op di grong an di wan we a mash out di grien go du dem wok dem kyan luk faawod tu di grien we dem ago riip op
6115,1CO,9,JNT,ef a wi plaant di gud sitn dem fram gad spirit iina unu aat unu no tingk se wi shuda a get fram unu di sitn dem we wi niid fi liv
6116,1CO,9,JNT,ef unu av ada piipl we unu afi sopuot unu no tingk se unu shuda waahn sopuot wi muor dan dem
6117,1CO,9,JNT,bot iivn duo wi kuda tel unu fi sopuot wi wi no aks unu fi notn wi go chuu evri an eniting so dat wi no tap nobadi fram biliiv di gud nyuuz bout jiizas krais
6118,1CO,9,JNT,unu no nuo se di wan dem we wok iina gad ous get fi dem fuud siem plies de a gad ous an unu no nuo se di wan dem we elp fi fiks op di fuud fi bon sakrifais dem get som a da siem fuud de
6119,1CO,9,JNT,a siem so di laad se dat di wan dem we go roun an tiich di gud nyuuz fi get wa dem niid fi liv fram di piipl dem we dem a tiich
6120,1CO,9,JNT,bot iivn duo mi av di rait fi aks unu fi sopuot mi mi neva du it an mi naa rait unu nou so dat unu wi staat du it niida mi wuda raada ded dan mek unu sopuot mi kaaz mi no waahn notn fi tap mi fram buos bout ou mi priich di gud nyuuz tu unu an neva get no elp fram unu
6121,1CO,9,JNT,mi kyaahn buos bout di fak se mi a priich di gud nyuuz kaaz a gad aada mi fi du dat an ef mi no priich di gud nyuuz gad wuda ponish mi
6122,1CO,9,JNT,kaaz ef mi miself chuuz fi priich di gud nyuuz gad wi pie mi bot ef a no chuuz mi chuuz fi du it den aal mi a du a du di wok we gad gi mi an chos mi fi du
6123,1CO,9,JNT,so den a wa mi ago get pie fi mi pie a dat mi kyan priich di gud nyuuz bout jiizas an no chaaj nobadi da wie de mi kyan priich an no aks unu fi sopuot mi iivn duo mi av di rait fi aks unu
6124,1CO,9,JNT,iivn duo mi frii an nobadi no uon mi mi tek miself ton evribadi sliev so dat mi kyan kaaz az moch piipl fi biliiv iina gad az mi kyan
6125,1CO,9,JNT,wen mi de wid piipl we a juu mi du di sitn dem we di juu dem du so dat mi kuda win dem uova an wen mi de mongks piipl we afi fala muoziz laa mi liv azkaadn tu di laa tu iivn duo mi no afi fala it mi du dat so dat mi kyan win dem uova an elp dem fi biliiv iina jiizas krais
6126,1CO,9,JNT,wen mi de mongks piipl we no fala di laa mi du wa dem du mi no miin se mi brok gad laa yu no nuo mi fala krais jiizas laa bot mi liv laik dem so dat mi kyan win dem uova an elp dem fi biliiv iina jiizas tu
6127,1CO,9,JNT,tu di piipl dem we wiik mi ton wiik tu so dat mi kuda elp dem fi biliiv iina jiizas krais so bies pan ou piipl liv mi chienj ou mi liv so dat mi wuda du aal we mi kuda du fi elp siev som a dem
6128,1CO,9,JNT,mi du aal a dat fi elp pred di gud nyuuz bout jiizas an so dat mi wi get di gud sitn dem we gad pramis fi gi im piipl
6129,1CO,9,JNT,unu no nuo se aal di rona dem we go a stiediyom ron gens dem wan aneda bot a onggl wan a dem kyan win so unu mos ron laik se unu waahn fi win
6130,1CO,9,JNT,enibadi we a rona ar uu plie eni kaina spuot afi eksasaiz an wok aad evridie dem afi nuo ou fi kanchuol demself iina evriting we dem du dem du dat so dat dem kyan win wan medal di medal we dem win kyan mash op bot yu si wa wi ago get dat kyaahn mash op it ago laas fi eva an eva
6131,1CO,9,JNT,so mi naa ron laik wan man we naa no we a ron go mi ron chriet a di finish lain mi naa fait laik se mi a baks briiz
6132,1CO,9,JNT,nuo mi no mek mi badi kanchuol mi mi kanchuol mi badi an mek it du wa mi waahn it fi du da wie de afta mi don priich di gud nyuuz gad kyaahn se mi no dizorv fi mi praiz
6133,1CO,10,JNT,breda an sista mi waahn unu fi memba se fi wi faada an fi dem faada faada go bak di kloud did protek di uol a dem wen dem did a kraas di red sii
6134,1CO,10,JNT,wen dem waak anda da kloud de an kraas di sii it komiin laik se dem did baptaiz an ton wan wid muoziz sieka aal a wa dem go chuu
6135,1CO,10,JNT,di uol a dem did nyam di siem fuud we gad iina im powa gi dem fi nyam
6136,1CO,10,JNT,an di uol a dem did jringk di siem jringks we gad iina im powa did gi dem fi jringk gad wok wan mirikl an mek waata kom outa rak an a dat dem jringk an di rak we di waata kom fram a did krais jiizas
6137,1CO,10,JNT,bot iivn afta aal a dat gad neva api wid muos a dem an so im kaaz dem fi ded an dem badi fi skyata skyata aal uova di dezot
6138,1CO,10,JNT,nou aal dem sitn de apm so dat wi kuda si dem an lorn fram dem dem a waan wi fi no tan laik dem piipl de an waahn fi du bier wikid sitn
6139,1CO,10,JNT,wi no fi du laik dem an worship no faalz gad it rait dong iina gad wod se
6140,1CO,10,JNT,di piipl dem sidong fi nyam an jringk an den dem git op an staat daans
6141,1CO,10,JNT,wi no fi tek paat iina no kaina seks sin laik dem kaaz a so mek twenti chrii touzn a dem ded aaf iina wan die
6142,1CO,10,JNT,wi no fi stie laik dem an tes krais jiizas som a dem did tes gad an siniek bait dem an kil dem
6143,1CO,10,JNT,wi no fi komplien an grombl grombl laik som a dem kaaz di wan dem we yuus tu grombl grombl di ienjel we kom fi kil kil dem aaf
6144,1CO,10,JNT,aal a dem sitn de we apm tu dem a fi waan wi no fi liv laik dem an it rait dong iina gad wod fi waan aal a wi we a liv iina da taim ya wen di worl suun don
6145,1CO,10,JNT,so ef yu tingk se yu a tan op chrang yu beta wach yuself so dat yu no jrap dong
6146,1CO,10,JNT,di siem sin dem we unu a chogl wid evribadi els a chogl wid dem tu bot gad gud im naa go mek yu fies no sin an no gi yu wan wie fi diil wid it im naa go gi yu muor dan yu kyan manij
6147,1CO,10,JNT,so mi gud gud fren no worship no faalz gad ron we fram dem sitn de
6148,1CO,10,JNT,mi a taak tu unu laik piipl we av sens so joj wa mi a se fi yuself
6149,1CO,10,JNT,di kop we wi yuuz wen wi av laad sopa an we wi gi gad tangks fa wen wi jringk fram it wi naa tek paat iina wa jiizas krais did du fi wi wen im blod bliid out pan di kraas an wen wi brok di bred a no tek wi a tek paat iina im badi tu
6150,1CO,10,JNT,so a onggl wan bred de bout an aal a wi ton wan badi wen di uol a wi iit da bred de
6151,1CO,10,JNT,luk pan di juu dem wen dem a bon sakrifais gi gad di wan dem we a gi op di sakrifais dem nyam som a di fuud tu an wen dem nyam it a no shuo dem a shuo se dem an gad a wan
6152,1CO,10,JNT,wa unu tingk mi a chrai fi se unu tingk se mi a se dat di fuud we dem bon gi sakrifais tu di faalz gad dem wot notn ar se di faalz gad dem we dem a gi di sakrifais tu a riil sopm
6153,1CO,10,JNT,nuo wa mi a se a dat di piipl dem we no biliiv iina gad bon sakrifais gi diiman dem naa bon it gi gad an ef yu go nyam da fuud de a laik yu a se dat yu an di diiman dem a wan an mi no waahn unu fi av notn fi du wid no diiman
6154,1CO,10,JNT,yu kyaahn a jringk fram di laad kop an a jringk fram diiman kop tu an yu kyaahn a nyam a di laad tiebl an den go nyam a di diiman tiebl
6155,1CO,10,JNT,a mad unu a chrai fi mek gad mad unu tingk se unu chrangga dan im
6156,1CO,10,JNT,som piipl se mi kyan du eniting wa mi waahn fi du bot a no evriting gud fi yu dem se mi kyan du eniting wa mi waahn fi du bot a no evriting ago elp yu fi gruo
6157,1CO,10,JNT,nobadi fi a luk out fi demself wan dem fi a luk out fi dem nieba dem tu
6158,1CO,10,JNT,yu kyan nyam di miit we dem sel iina di maakit an no afi wori ef it rait ar rang
6159,1CO,10,JNT,kaaz
6160,1CO,10,JNT,di uol worl an evriting we de iina it bilang tu gad
6161,1CO,10,JNT,ef sumadi we no biliiv iina gad invait yu a dem yaad fi iit dina an yu waahn go gwaan an nyam di fuud we dem gi yu no bada wori bout ef da fuud de rait ar rang fi yu iit
6162,1CO,10,JNT,bot ef sumadi se tu yu se kom iit som a di fuud we wi yuuz fi bon sakrifais gi di faalz gad dem no nyam dat no iit it kaaz di man we tel yu bout di fuud an piipl we no biliiv iina gad wi si yu a iit it an tingk se yu a du sopm rang
6163,1CO,10,JNT,so wail fi yu kanchens naa bada yu no nyam it kaaz it wi kaaz ada piipl fi av prablem nou yu maita aks wai mi no fi iit wa mi waahn jos chuu ada piipl ago av prablem wid it
6164,1CO,10,JNT,ef mi prie an gi gad tangks fi di fuud it no aarait den fi mi iit it dem shudn av no prablem wid it ef mi du dat
6165,1CO,10,JNT,wel di chuut a weda yu a iit fuud ar jringk jringks evriting we yu du yu fi du it iina wan wie we wi kaaz piipl fi priez gad
6166,1CO,10,JNT,no du notn we ago kaaz di juu dem di piipl we a no juu ar gad choch fi sin
6167,1CO,10,JNT,unu fi du laik mi mi chrai fi du tingz we wi kaaz evribadi fi api mi no du tingz fi elp miself wan bot mi du tingz we wi elp evribadi mi du dat so dat evribadi kyan get siev
6168,1CO,11,JNT,unu mos fala mi an du wa mi du jos laik ou mi fala krais jiizas an du we im du
6169,1CO,11,JNT,mi afi big unu op kaaz unu a du gud unu eva memba di sitn dem we mi did tiich unu an unu aalwiez a fala dem unu fala dem jos laik ou mi did se
6170,1CO,11,JNT,bot mi waahn unu fi andastan se krais im a di ed fi evri man evri ozban a di ed fi im waif an gad a di ed fi krais
6171,1CO,11,JNT,dat miin se ef wan man a prie ar a pred gad mesij tu di piipl wid im ed kova op a disrispek im a disrispek di wan we a di ed
6172,1CO,11,JNT,bot eni uman we prie an pred gad mesij tu piipl an no kova op ar ed a shiem shi a bring dong shiem pan ar ozban siem laik ou a shiem wan uman wuda a shiem arself ef shi kot aaf aal a ar ier
6173,1CO,11,JNT,so ef wan uman se shi naa go kova op ar ed shi shuda jos go kot aaf ar ier bot sins a shiem fi wan uman kot ar ier shaat ar kot aaf aal a it shi fi kova op ar ed
6174,1CO,11,JNT,man no niid fi kova im ed kaaz gad mek man fi bi laik im an man shuo ou gad griet bot uman uman shuo ou man griet
6175,1CO,11,JNT,kaaz wen gad did a mek man im neva tek notn fram di uman fi mek im bot im tek paat a di man fi mek uman
6176,1CO,11,JNT,man neva mek fi uman niida bot uman did mek fi man
6177,1CO,11,JNT,a sieka dat an sieka di ienjel dem dat uman mos av ar ed kova op shi fi av ar ed kova op fi shuo se ar ozban av ruul uova ar
6178,1CO,11,JNT,dat no miin se man kyan du widout uman ar uman widout man kaaz gad neva mek dem fi du widout dem wan aneda
6179,1CO,11,JNT,memba se wen gad did a mek uman im yuuz paat a di man fi du it an nou fi man baan im niid wan uman so evriting kom fram gad
6180,1CO,11,JNT,tingk bout dis an ansa da kwestiyan ya fi unuself it rait fi wan uman prie tu gad an no kova op ar ed
6181,1CO,11,JNT,it naamal fi wan man gruo im ier lang a no shiem im a shiem imself
6182,1CO,11,JNT,bot ef wan uman av taal ier a no api shi fi wel api se shi av it kaaz a gad gi ar da ier de fi ak laik wan kova fi ar ed
6183,1CO,11,JNT,bot ef enibadi tingk se mi rang wen mi se dem tingz ya a wan ting mi av fi se tu unu mi an di res a gad choch no tingk se eniting els rait
6184,1CO,11,JNT,nou wen it kom tu di ruul dem we mi bout fi gi unu mi kyaahn se unu a du gud kaaz wen unu gyada fi choch unu du muor bad dan gud
6185,1CO,11,JNT,fos ting fos mi ier se wen unu gyada tugeda fi av choch unu plit op iina gruup an aagyu wid unu wan aneda a dat piipl a tel mi an mi biliiv se som a wa dem a se a chuu sopm
6186,1CO,11,JNT,mi no fraitn fi ier se unu plit op iina gruup kaaz a so wi ago nuo uu gad riili api wid
6187,1CO,11,JNT,wen unu gyada tugeda a no riili di laad sopa unu a iit
6188,1CO,11,JNT,kaaz wen a taim fi iit evribadi iit wen dem fiil laik dem no wiet pan nobadi som piipl no get no fuud so dem onggri wail ada piipl jringk til dem jongk
6189,1CO,11,JNT,wa apm unu no av yaad wich paat unu kyan nyam an jringk ar a shuo unu a chrai shuo se unu iet gad choch wen unu shiem di piipl dem we no av notn wa mi fi se tu unu unu waahn mi tel unu ou unu gud mi kyaahn tel unu se unu a du gud wen unu du dem tingz ya
6190,1CO,11,JNT,di siem ting we di laad did tiich mi a di siem ting we mi tiich unu pan di nait juudas sel out jiizas jiizas tek di bred
6191,1CO,11,JNT,an wen im gi tangks fi it im brok it an se dis a mi badi we mi gi op fi unu iit da breda ya an memba mi
6192,1CO,11,JNT,jos laik ou im tek di bred wen dem don iit im tek op di kop an se dis a mi blod an it a di nyuu pramis we gad mek tu unu evritaim unu jringk wain fram da kop ya unu fi memba mi
6193,1CO,11,JNT,kaaz til di laad kom bak evritaim unu iit di bred an jringk fram di kop unu a tel di piipl dem se jiizas did ded
6194,1CO,11,JNT,so enibadi we iit di bred ar jringk fram di kop iina wan wie we disrispek di laad da sumadi de dem a sin gens di laad badi an im blod
6195,1CO,11,JNT,bifuo dem nyam di bred ar jringk fram di kop evribadi mos luk pan demself an mek shuor se dem a tek paat fi di rait riizn
6196,1CO,11,JNT,kaaz ef sumadi iit di bred an jringk fram di kop an no rispek di fak se a di laad badi a jojment dem a bring dong pan demself
6197,1CO,11,JNT,a so mek nof a unu wiik an sik an a so mek som piipl ded
6198,1CO,11,JNT,ef wi did a luk pan wiself an riili a tingk bout wa wi a du wen wi nyam di laad sopa gad wudn ponish wi so
6199,1CO,11,JNT,bot wen gad ponish wi a tiich im a chrai fi tiich wi im waahn wi lorn wa rait so dat wen im kom bak fi joj di worl wi naa go ded laik di piipl we no biliiv iina im
6200,1CO,11,JNT,so mi breda an sista wen unu gyada tugeda fi tek laad sopa unu fi wiet pan unu wan aneda
6201,1CO,11,JNT,ef sumadi onggri mek dem nyam a dem yaad so dat wen unu gyada tugeda unu no bring dong jojment pan unuself wen mi kom mi wi gi unu som muor ruul bout som ada tingz we mi waahn unu fi fala
6202,1CO,12,JNT,nou breda an sista mi waahn unu fi andastan evriting bout di gif dem we di uoli spirit gi
6203,1CO,12,JNT,unu nuo se bifuo unu di staat biliiv iina gad sopm did jraa unu we an mek unu a fala aal kaina faalz gad we kudn iivn taak
6204,1CO,12,JNT,so mi waahn unu fi andastan se nobadi we av gad spirit a liid dem kyan se dat gad joj jiizas an se im fi ded an sumadi kyan onggl se jiizas a laad ef dem av di uoli spirit a liv iina dem
6205,1CO,12,JNT,a nof difrant sitn di uoli spirit mek wi kyan du bot wi fi memba se a di siem spirit mek wi kyan du aal a dem
6206,1CO,12,JNT,an wi av nof difrant wie fi sorv di laad bot a di siem laad di uol a wi a sorv
6207,1CO,12,JNT,wen wi a sorv gad evri wan a wi av di powa fi du sopm bot a di siem gad gi di uol a wi di powa fi du it
6208,1CO,12,JNT,gad gi evribadi sopm fi shuo se di uoli spirit riil an im du dat fi wi uon gud an fi di gud a evribadi
6209,1CO,12,JNT,gad spirit mek som piipl kyan taak tingz we waiz an ada piipl gad spirit mek dem se tingz we ful op a wa gad waahn piipl fi nuo
6210,1CO,12,JNT,gad spirit mek som piipl kyan biliiv iina gad nof nof an ada piipl di spirit gi dem di powa fi mek sik piipl get beta
6211,1CO,12,JNT,som piipl gad spirit mek dem kyan wok mirikl wan neda set a piipl di spirit mek dem kyan priich gad mesij ada piipl di spirit gi dem di powa fi nuo ef a gad spirit a mek som piipl kyan du sortn tingz ar ef a som ada spirit a mek dem du it di spirit aal mek som piipl kyan taak iina tongz an a di siem spirit kaaz ada piipl fi andastan dem
6212,1CO,12,JNT,di powa fi du aal a dem sitn de kom fram di siem spirit an im gi da powa de tu enibadi im waahn gi it tu
6213,1CO,12,JNT,jos laik ou di badi av nof difrant paat an yu niid aal a dem paat de fi mek op di badi a siem so krais jiizas tan
6214,1CO,12,JNT,wen wi did get baptaiz gad gi aal a wi im spirit an so di uol a wi a wan it no mata ef yu a juu ar yu a no juu ef yu a sliev ar yu frii gad gi aal a wi di siem spirit
6215,1CO,12,JNT,nou wi badi it no mek op a jos wan paat a nof difrant paat mek op di badi
6216,1CO,12,JNT,so ef di fut paat get op an se mi a no di an so mi a no paat a di badi notn kyaahn go so im a stil paat a di badi
6217,1CO,12,JNT,an ef di iez se mi a no paat a di badi kaaz mi a no di yai it rang it a stil paat a di badi
6218,1CO,12,JNT,ef a did yai wan mek op di badi a wa wi wuda yuuz fi ier ef di badi did mek op a iez wan a wa wi wuda yuuz fi sumel
6219,1CO,12,JNT,aal a di paat dem iina di badi evri wan a dem gad put dem de im put dem wich paat im waahn dem an im put dem de fi du wa im waahn dem fi du
6220,1CO,12,JNT,a no wan badi ef a onggl wan paat de de ou yu fi av wan badi ef a onggl wan paat yu av
6221,1CO,12,JNT,so iivn duo yu av nof difrant paat iina di badi aal a dem kom tugeda fi mek wan badi
6222,1CO,12,JNT,so den di yai kyaahn go tel di an se mi no niid yu siem laik ou di ed kyaahn go tel di fut se mi no niid yu
6223,1CO,12,JNT,az a mata a fak di paat dem we unu tingk se unu kuda du widout kaaz unu fiil se dem wiik a dem de paat de unu kyaahn du widout
6224,1CO,12,JNT,an a di paat dem we wi no tingk wot nof dem a di wan we wi mek shuor wi tek kier a an di paat dem we wi no tingk luk gud wi mek shuor se wi kova dem op gud gud
6225,1CO,12,JNT,wi no niid fi du dat fi di paat dem we wi fiil luk gud bot gad put aal a di paat dem tugeda iina di badi an im mek it iina wan wie we mek wi tek gud gud kier a di paat dem we wi no tingk riili impuotant
6226,1CO,12,JNT,im mek it da wie de so dat di difrant difrant paat dem iina di badi wi wok tugeda an fi mek shuor se dem tek kier a dem wan aneda
6227,1CO,12,JNT,ef wan paat a di badi a sofa di uol badi a sofa tu ef wan paat a di badi fiil gud den di uol badi fiil gud
6228,1CO,12,JNT,nou unu mek op jiizas krais badi evri wan a unu a paat a im badi
6229,1CO,12,JNT,evribadi av wan plies iina gad choch a di tap tap pozishan yu av di apasl dem afta dat yu av di prafit dem den di tiicha dem di piipl dem we wok mirikl an piipl we mek sik piipl get beta afta dem de piipl de yu av di piipl dem we lov fi elp ada piipl den di wan dem we elp fi kip di choch iina aada an afta dem yu av di piipl we taak iina tongz
6230,1CO,12,JNT,a evribadi a apasl an a evribadi a prafit evribadi a tiicha an a evribadi kyan wok mirikl
6231,1CO,12,JNT,an a evribadi kyan mek piipl beta a evribadi kyan taak iina tongz an a evribadi kyan andastan di piipl dem wen dem taak iina tongz
6232,1CO,12,JNT,so unu fi set unu aat pan di muor impuotant gif dem an nou mi a go shuo unu wan wie we beta
6233,1CO,13,JNT,ef mi kuda taak aal a di langwij dem iina di worl aal taak di langwij wa di ienjel dem yuuz bot no av lov iina mi aat mi komiin laik wan bel ar wan metal pan we jos a mek naiz
6234,1CO,13,JNT,ef mi kuda kyari mesij chriet fram gad an nuo bout aal a di tingz we gad kip fram mi an nuo bout evriting we de fi nuo bout an mi so chrang iina wa mi biliiv dat mi kyan muuv mountn bot mi no av lov iina mi aat mi a no notn
6235,1CO,13,JNT,an ef mi gi we evriting we mi av an aal gi op mi badi so dat dem kyan bon it op ef mi du aal a dat bot no av lov iina mi aat it naa du mi no gud
6236,1CO,13,JNT,wen sumadi av lov iina dem aat dem kain tu piipl an dem tek taim wid dem dem no red yai ar gwaan buosibuosi piipl we av lov iina dem aat no lov fi shuo aaf
6237,1CO,13,JNT,dem no disrispek ada piipl an dem no du tingz fi elp demself wan piipl we av lov iina dem aat no iizi fi get beks an dem no av op piipl iina dem aat
6238,1CO,13,JNT,dem no api wen dem si wikidnis a gwaan bot dem wi api wen dem ier di chuut
6239,1CO,13,JNT,piipl we av lov iina dem aat neva eva gi op no mata wa apm tu dem an dem neva tap biliiv iina gad piipl we av lov iina dem aat chos gad fi tek kier a dem an dem wi go chuu eniting we riich dem an no fos ar komplien
6240,1CO,13,JNT,chuu lov neva eva tap it kyaahn ded bot wan die di piipl dem we kyari mesij chriet fram gad ago tap kyari mesij an di piipl dem we taak iina tongz wan die dem ago tap taak iina tongz an di piipl we kyan andastan di tingz dem we gad shuo wi wan die dem ago tap tu
6241,1CO,13,JNT,kaaz gad no shuo wi evriting an wi no nuo evriting we im nuo so di gif dem we di uoli spirit gi wi a jos fi wan taim
6242,1CO,13,JNT,wen jiizas krais kom bak an evriting don wid wi naa go niid dem gif de agen
6243,1CO,13,JNT,wen mi a did pikni mi taak laik mi a pikni an mi tingk an gwaan laik ou pikni fi gwaan bot wen mi ton man mi tap gwaan laik pikni
6244,1CO,13,JNT,kaaz jos laik ou wen wi luk pan wiself iina wan shain piis a metal wi kyaahn mek out evriting a siem so wi tan nou wi nuo som tingz bot wi no nuo evriting bot wan die wi ago si gad fies tu fies an den wi wi nuo an andastan evriting we de de fi nuo bout gad jos laik ou gad nuo evriting bout wi
6245,1CO,13,JNT,so nou a chrii tingz lef we wi fi gwaan du chos iina gad gwaan biliiv se im ago gi wi wa im se im ago gi wi an fi lov wi wan aneda outa aal a dem di muos impuotant wan a lov
6246,1CO,14,JNT,so muo dan eniting els unu fi waahn fi lov ada piipl bot unu fi wel waahn di gif dem we di uoli spirit gi tu an di gif we unu fi waahn di muos a di wan we lou unu fi kyari mesij chriet fram gad
6247,1CO,14,JNT,kaaz di wan dem we taak iina tongz dem naa taak tu piipl dem a taak tu gad nobadi kyan andastan dem di uoli spirit gi dem di powa fi taak bout tingz we nobadi no nuo ar andastan
6248,1CO,14,JNT,bot di wan dem we di spirit lou fi kyari mesij fram gad dem a taak fi piipl andastan di mesij we dem kyari elp piipl fi get chrang iina wa dem biliiv push dem fi gwaan biliiv an elp dem wen dem sad
6249,1CO,14,JNT,di piipl we taak iina tongz onggl a bil op demself bot di piipl we kyari mesij fram gad a elp fi bil op di choch
6250,1CO,14,JNT,nou mi waahn aal a unu fi kyan taak iina tongz bot muo dan dat mi waahn unu fi kyan kyari mesij fram gad kom tel di piipl dem kaaz di wan dem we kyari mesij fram gad muo impuotant dan di wan dem we taak iina tongz ef wen dem taak iina tongz dem kyaahn tel wi wa it miin
6251,1CO,14,JNT,nou breda an sista ef mi kom tu unu an a taak iina tongz ou mi fi elp unu ef unu kyaahn andastan wa mi a se ou mi fi elp unu ef mi naa kom tel unu bout sopm we gad shuo mi ar mek mi andastan wen mi a riid im wod ou mi fi elp unu ef a no wan mesij fram gad mi a kom tel unu ar a no tiich mi a tiich unu sopm fram gad wod
6252,1CO,14,JNT,ef sumadi a plie wan fluut ar wan aap an a onggl wan soun it kyan mek ou di piipl dem we a lisn fi nuo wich sang im a plie
6253,1CO,14,JNT,an di aan we dem yuuz a waar taim ef wen sumadi bluo it it no soun klier wich wan a di suoja dem ago redi fi fait
6254,1CO,14,JNT,a di siem ting apm wen unu taak iina tongz ef unu no taak so dat piipl kyan andastan unu ou dem fi nuo wa yu a chrai se
6255,1CO,14,JNT,a nof difrant langwij de iina di worl an iina evri wan a dem di wod dem miin sopm so piipl kyan andastan dem
6256,1CO,14,JNT,ef sumadi a taak wan langwij we mi no andastan mi ago tingk se dem kom fram wan neda konchri an dem ago tingk se mi kom fram wan difrant konchri tu
6257,1CO,14,JNT,so sins unu a chrai aad fi get di gif dem we di uoli spirit gi muo dan eniting els unu fi chrai fi get di wan dem we wi elp fi bil op di choch
6258,1CO,14,JNT,so di piipl dem we a taak iina tongz shuda prie an aks gad fi mek dem andastan wa dem a se
6259,1CO,14,JNT,kaaz ef mi a prie iina tongz a mi spirit a prie mi main naa tek paat it no andastan notn we di spirit a se
6260,1CO,14,JNT,so wa mi fi du den wa mi fi du a mek mi spirit prie bot prie wid mi ed tu an tingk bout wa mi a se an wen mi a sing priez tu gad mi wi sing wid mi spirit an sing wid mi main tu an tingk bout wa mi a sing se
6261,1CO,14,JNT,kaaz ef yu spirit a prie an sumadi we no taak iina tongz a lisn ou dem fi se iemen wen dem no nuo we yu a se
6262,1CO,14,JNT,yu kuda a tangk gad iina wan nais nais wie bot chuu dem kyaahn andastan yu wudn a elp dem
6263,1CO,14,JNT,mi tangk gad se mi taak iina tongz muo dan unu
6264,1CO,14,JNT,bot wen choch a kip mi wuda prefa fi se faiv wod we piipl kyan andastan an lorn fram dan fi go se ten touzn wod iina tongz
6265,1CO,14,JNT,breda an sista no tingk laik se unu a pikni unu fi tingk laik se unu a big piipl onggl gwaan laik pikni wen it kom tu wikidnis kaaz pikni no du no iip a wikid sitn
6266,1CO,14,JNT,it rait dong iina gad wod dat di laad se
6267,1CO,14,JNT,mi ago sen piipl we taak aal kaina chrienj langwij
6268,1CO,14,JNT,an we kom fram nof difrant konchri fi taak tu dem piipl ya
6269,1CO,14,JNT,an dem stil naa go lisn tu mi iivn afta mi du aal a dat
6270,1CO,14,JNT,so den di piipl we taak iina tongz dem a wan sain fi di piipl dem we no biliiv iina gad dem a no fi piipl we biliiv bot di piipl dem we kyari mesij fram gad dem a fi di piipl we biliiv iina gad no fi di wan dem we no biliiv
6271,1CO,14,JNT,nou se di uol a unu gyada fi choch an evribadi iina di choch a taak iina tongz wa apm wen sumadi we no biliiv iina gad ar sumadi we no nuo bout gad kom iina di choch an ier unu dem naa go se di uol a unu mad
6272,1CO,14,JNT,bot ef sumadi we no biliiv ar sumadi we no nuo gad kom iina di choch an evribadi iina di choch a kyari mesij fram gad wen dem ier wa unu a se dem ago nuo di chuut an si se dem a sina dem wi si se dem a sin an waahn fi chienj dem wiez
6273,1CO,14,JNT,gad mesij ago kaaz aal a di sitn dem we dem did aid op iina dem aat fi kom out iina di uopm an dem ago go dong pan dem nii put dem fies a grong an staat worship gad dem ago se gad riili de mongks unu
6274,1CO,14,JNT,so mi breda an sista a wa unu fi du den mi ago tel unu wen unu gyada tugeda fi av choch evriting we unu du unu fi du it so dat unu wi elp evribadi a so it fi tan wen sumadi a sing wan sang ar a tiich ar a kyari mesij fram gad a so it go wen sumadi a taak iina tongz ar wen sumadi a tel unu we di piipl we a taak iina tongz a se
6275,1CO,14,JNT,ef unu ago av piipl we a taak iina tongz a tuu unu fi av ar di muos chrii no muo dan dat di uol a dem no fi taak wan taim niida dem fi go wan wan an ef dem ago taak iina tongz sumadi afi de de we ago tel di piipl dem wa dem a se
6276,1CO,14,JNT,bot ef nobadi no de de fi tel di piipl dem wa dem miin unu fi tap di piipl dem we a taak iina tongz fram taak out loud mek dem taak tu gad wan
6277,1CO,14,JNT,wen unu a kip choch unu fi mek tuu ar chrii a di piipl dem we kyari mesij fram gad taak an di res a piipl iina di choch fi lisn an tingk bout we dem se an joj fi demself ef wa dem a ier a chuu sopm
6278,1CO,14,JNT,ef sumadi a taak tu di choch an gad shuo sumadi els we sidong iina choch sopm nyuu we nobadi neva nuo bout bifuo di wan we a taak fi tap an mek di ada wan tel di piipl wa gad shuo im
6279,1CO,14,JNT,kaaz aal a unu kyan kyari mesij fram gad bot aal a unu kyaahn a taak wan taim unu afi go wan wan da wie de evribadi wi lorn an unu wi elp evribadi fi tan op chrang iina wa dem biliiv
6280,1CO,14,JNT,di wan dem we kyari mesij chriet fram gad kyan kanchuol di gif we di uoli spirit gi dem
6281,1CO,14,JNT,kaaz gad no diil wid kanfyuuzhan im waahn im choch fi ron sortn an sortn wie an im waahn aal a di choch dem fi ron so
6282,1CO,14,JNT,di uman dem no fi taak wen choch a kip an dem no fi inchaaj niida a so di laa se
6283,1CO,14,JNT,ef dem av sopm we dem waahn aks bout mek dem aks dem ozban wen dem go a dem yaad kaaz ef wan uman taak wail choch a kip a shiem shi a shiem arself
6284,1CO,14,JNT,wa unu tingk se gad wod staat wid unu ar se a unu wan it kom fa
6285,1CO,14,JNT,ef enibadi se dem a wan a di piipl we kyari mesij chriet fram gad ar dat dem av wan a di gif dem we di uoli spirit gi dem fi si se wa mi a rait iina da leta ya a di siem ting we gad se wi fi du
6286,1CO,14,JNT,bot ef dem no si se wa mi a rait a we gad se wi fi du no pie dem no main
6287,1CO,14,JNT,so mi breda an sista unu fi wel waahn di uoli spirit gi unu di gif we wi mek unu kyan kyari mesij chriet fram gad an unu no fi tel nobadi se dem no fi taak iina tongz
6288,1CO,14,JNT,bot mek shuor se unu du evriting iina di prapa wie jos laik ou gad se it fi go
6289,1CO,15,JNT,nou mi breda an sista mi waahn fi elp unu memba di mesij bout jiizas krais we mi did priich tu unu a da sed mesij de we unu a kip iina unu aat an we evriting we unu biliiv bies pan
6290,1CO,15,JNT,a da mesij ya we wi siev unu ef unu uol aan pan it chrang an kip it iina unu aat bot ef unu tap biliiv di biliiv we unu yuus tu biliiv iina krais a did fi notn
6291,1CO,15,JNT,kaaz mi tel unu di muos impuotant paat a di mesij siem laik ou gad tel mi mi tel unu se jiizas krais kom an ded fi wi an siev wi fram wi sin dem jos laik ou gad wod did se im wuda du it
6292,1CO,15,JNT,mi tel unu se dem beri im an wen chrii die paas im kom bak alaiv jos laik ou gad wod se im wuda kom bak
6293,1CO,15,JNT,an wen im kom bak alaiv im go an mek siifas si im an den im twelv falara dem si im
6294,1CO,15,JNT,afta dat uol a faiv onjrid a wi breda an sista dem si im wan taim tu som a dem breda an sista de ded bot muos a dem stil alaiv
6295,1CO,15,JNT,afta dem piipl de si im im go shuo imself tu jiemz an afta jiemz im mek di uol a im apasl dem si im
6296,1CO,15,JNT,mi a di laas sumadi fi si im an im mek mi si im iivn duo mi komiin laik sumadi we baan di rang taim
6297,1CO,15,JNT,kaaz di res a apasl dem beta dan mi mi no gud inof fi dem iivn kaal mi wan apasl kaaz mi yuus tu mek gad piipl sofa bad bad an mi aal did kil aaf som a dem
6298,1CO,15,JNT,bot a chuu gad gud an kain tu mi mek mi kyan du wa mi a du nou an aal we im du fi mi a no fi notn mi wok aada dan aal a di ada apasl dem bot mi neva du it pan mi uon gad elp mi fi du it kaaz im gud an kain tu mi
6299,1CO,15,JNT,so it no mata ef a mi ar a dem did priich aal a wi priich di siem sitn an aal a unu biliiv di siem sitn
6300,1CO,15,JNT,nou ef wi a priich se krais jiizas kom bak alaiv ou som a unu kyan a se dat nobadi kyaahn kom bak alaiv
6301,1CO,15,JNT,bot ef nobadi kyaahn kom bak alaiv den krais jiizas kudn kom bak alaiv niida
6302,1CO,15,JNT,an ef jiizas krais neva kom bak alaiv den wi a priich fi notn an wa unu biliiv no mek no sens an no wot notn niida
6303,1CO,15,JNT,an ef a chuu se nobadi kyaahn kom bak alaiv afta dem ded den wi a tel lai pan gad tu wen wi tel piipl se im mek jiizas krais kom bak alaiv
6304,1CO,15,JNT,kaaz ef nobadi kyaahn kom bak alaiv den gad neva mek jiizas kom bak alaiv niida
6305,1CO,15,JNT,ef krais jiizas neva kom bak alaiv den wa unu biliiv naa no yuus an unu neva get siev niida gad stil ago ponish unu fi unu sin
6306,1CO,15,JNT,wos di piipl dem we biliiv iina jiizas krais an we ded aredi dem gaan fi gud gad a ponish dem fi dem sin
6307,1CO,15,JNT,so ef wi kyan onggl chos krais jiizas fi siev wi iina da laif ya an no di neks wan den muo dan enibadi els a wi piipl shuda a sari fa
6308,1CO,15,JNT,bot di chuut a dat jiizas krais did kom bak alaiv an im mek wi nuo fi shuor se gad ago mek ada piipl we ded an we biliiv iina im kom bak alaiv tu
6309,1CO,15,JNT,kaaz jos laik ou piipl ded sieka wa wan man did du a siem so piipl ago kom bak alaiv sieka wa wan neda man did du
6310,1CO,15,JNT,piipl afi ded sieka wa adam did du bot piipl we biliiv iina gad ago kom bak alaiv sieka wa jiizas krais did du
6311,1CO,15,JNT,bot evribadi naa go kom bak alaiv siem taim evribadi av dem uona taim gad mek jiizas krais kom bak alaiv fos an wen jiizas krais kom bak agen di piipl we biliiv iina im an we ded dem ago kom bak alaiv tu
6312,1CO,15,JNT,an di worl ago don wen jiizas gi faada gad im kindom bot jiizas naa go gi gad di kindom til im tek kanchuol uova aal a di wikid spirit dem an tek we dem powa so dat dem kyaahn du notn agen
6313,1CO,15,JNT,kaaz jiizas afi ruul uova di kindom til im put di uol a im enimi dem anda im fut
6314,1CO,15,JNT,an di laas enimi we im ago get rid a a det
6315,1CO,15,JNT,kaaz iina gad wod it se
6316,1CO,15,JNT,im put evriting anda im fut im ruul uova evriting
6317,1CO,15,JNT,bot wen dem se evriting dem naa taak bout gad tu a gad mek jiizas ruul uova evriting an put im enimi dem anda im fut
6318,1CO,15,JNT,an wen gad mek im bwai pikni ruul uova evriting im ago ruul uova im bwai pikni da wie de gad wi ruul uova evriting
6319,1CO,15,JNT,nou wa bout di piipl dem we go get baptaiz fi di piipl dem we ded an neva get fi baptaiz bifuo dem ded ef nobadi kyaahn kom bak alaiv wa dem a get baptaiz fa
6320,1CO,15,JNT,an ef wi kyaahn kom bak alaiv wen wi ded wa mek wi a tiich gad wod an a put wi laif iina siiros chobl evridie
6321,1CO,15,JNT,mi breda an sista evridie mi put miself iina siiros chobl mi kyan ded enitaim mi kyan se dem sopm ya jos laik ou mi kyan buos an se gud sitn bout unu kaaz unu biliiv iina gad nof nof an unu an jiizas kluos kluos
6322,1CO,15,JNT,ef nobadi kyaahn kom bak alaiv wa gud it du mi ef mi fait wid di piipl dem rait yaso iina efisos we a fait mi laik se dem a wail animal ef nobadi kyaahn kom bak alaiv
6323,1CO,15,JNT,mek wi nyam an jringk
6324,1CO,15,JNT,kaaz tumaro wi maita ded
6325,1CO,15,JNT,no mek dem fuul unu ef yu kip fren wid wikid piipl dem wi kaaz yu fi ton we fram we yu nuo rait an mek yu du wikid sitn tu
6326,1CO,15,JNT,unu fi wiek op tek kanchuol a unuself an tap sin unu shuda shiem kaaz som a unu no nuo gad at aal
6327,1CO,15,JNT,bot som a unu ago aks ou ded piipl ago kom bak alaiv wa kaina badi dem ago av
6328,1CO,15,JNT,unu a fuul wen yu a plaant siid it no afi ded an jrai out fos bifuo yu kyan plaant it
6329,1CO,15,JNT,an wa yu plaant a no so it ago luk wen it gruo yu plaant suoso siid miebi wan wiit grien ar som ada kaina siid bot wen it gruo it no luk siem wie
6330,1CO,15,JNT,bot gad mek evriting luk di wie im waahn it fi luk im mek aal di difrant difrant siid dem luk an shiep difrant fram dem wan aneda
6331,1CO,15,JNT,kaaz evriting kyaahn luk an shiep siem wie animal badi difrant fram man badi bod badi difrant fram fish badi
6332,1CO,15,JNT,di sitn dem we de a evn av wan kaina badi an di sitn dem we de pan ort av wan neda kaina badi dem badi difrant bot di tuu a dem priti iina dem uon wie
6333,1CO,15,JNT,di son brait di muun brait an iivn di staar dem brait bot di chrii a dem no brait siem wie iivn wen yu luk pan di staar dem wan aal a di staar dem no brait siem wie
6334,1CO,15,JNT,a so it ago go wen gad mek im piipl we ded kom bak alaiv di badi wa wi av nou it kyan ded an wen wi ded an dem beri wi it ago ratn bot wen gad mek wi kom bak alaiv di badi we wi ago get naa go kyan ded it naa go ratn
6335,1CO,15,JNT,wen yu badi ded an beri it ogli bad bad an it wiik bot wen gad mek it kom bak alaiv it ago wel priti an chrang chrang
6336,1CO,15,JNT,wen yu badi beri it mek op a buon an blod bot wen gad mek it kom bak alaiv it ago bi wan spirit siem laik ou yu av wan badi we mek op a buon an blod a siem so yu av wan badi we a spirit
6337,1CO,15,JNT,it aal rait dong iina gad wod se
6338,1CO,15,JNT,di fos man adam gad did afi mek im gad did afi gi im laif
6339,1CO,15,JNT,bot di laas adam im ago bi wan spirit we kyan gi piipl laif
6340,1CO,15,JNT,di spirit badi neva kom fos a di badi we mek outa flesh an blod kom fos afta da badi de den di spirit badi kom
6341,1CO,15,JNT,di fos man gad tek dot mek fi im badi bot di sekan man fi im badi kom fram evn
6342,1CO,15,JNT,di piipl we liv pan ort dem a laik di man we badi mek fram dot an dem we liv iina evn dem ago bi laik di man we kom fram evn
6343,1CO,15,JNT,an jos laik ou wi did av wan badi laik di man we mek outa dot a siem so wan die wi ago av wan badi laik di man we kom fram evn
6344,1CO,15,JNT,mi breda an sista dis a wa mi a chrai fi se tu unu notn we mek op a buon an blod kyan tek paat iina gad kindom an sitn we ded kyaahn liv fi eva a di siem taim a dat mek di badi we wi av nou a no di badi wi ago av wen gad mek wi kom bak alaiv
6345,1CO,15,JNT,lisn an lisn gud kaaz mi ago tel unu sitn we nobadi no nuo bout a no aal a wi ago ded bot gad ago chienj di uol a wi
6346,1CO,15,JNT,an wi ago chienj faas tu bifuo yu kyan kwint yu yai it apm wen dem bluo di laas aan gad wi mek di ded piipl dem kom bak alaiv an di badi we im ago gi dem naa go kyan ded agen an im ago chienj di uol a wi
6347,1CO,15,JNT,kaaz di badi dem we wi av nou wi ded an ratn an so wi afi chienj dem an get wan badi we kyaahn ded di sitn dem we kyan ded afi go chienj an ton iina sitn we kyaahn ded
6348,1CO,15,JNT,an wen dat apm a dem taim de di sitn dem we rait dong iina gad wod ago apm tu mi a taak bout di paat we se
6349,1CO,15,JNT,det luuz it naa no powa uova wi
6350,1CO,15,JNT,ou yu fi se yu win iihn det
6351,1CO,15,JNT,a wich paat yu powa de
6352,1CO,15,JNT,sin a wa gi det di powa fi ort piipl an sin get fi it powa fram di laa
6353,1CO,15,JNT,bot tangk gad kaaz a im sen wi laad jiizas krais so dat wi kuda win an dat det kuda luuz
6354,1CO,15,JNT,mi breda an sista tan op chrang an no mek notn mek yu tap biliiv mek shuor se unu eva a du di laad wok sins unu nuo se aal we unu du fi gad unu naa du fi notn
6355,1CO,16,JNT,nou bout di moni we unu niid fi kalek op fi elp gad piipl dem di siem ting we mi tel di piipl dem a di choch iina gyaliesha fi du a di siem ting mi waahn unu fi du
6356,1CO,16,JNT,pan di fos die a evri wiik unu mos pudong paat a di moni we unu mek unu fi pudong moni bies pan ou gad bles unu da wie de unu wi av di moni pudong an wi no afi go kalek op notn wen mi riich de
6357,1CO,16,JNT,an wen mi riich de mi wi sen uu eva unu pik fi kyari di moni we unu kalek go a jeruusilem mi wi sen dem wid leta so di piipl dem iina jeruusilem wi nuo a uu dem bi
6358,1CO,16,JNT,an ef it mek sens fi mi go dem kyan go wid mi
6359,1CO,16,JNT,mi ago go chuu masiduoniya so afta mi go chuu deso mi wi kom luk fi unu
6360,1CO,16,JNT,an mi maita stie wid unu fi a taim laik di uol a winta mi wi tan wid unu so wen a taim fi go wan neda plies unu kyan elp mi fi go we eva mi afi go
6361,1CO,16,JNT,kaaz mi no jos waahn paas chuu mi waahn fi stie wid unu likl so ef gad wi lou mi a dat mi wi du
6362,1CO,16,JNT,bot mi wi tan a efisos til di die a pentikas
6363,1CO,16,JNT,kaaz mi av a gud chaans fi du som wok dong de we wi elp fi siev piipl iivn duo nof piipl we fait gens mi dong de
6364,1CO,16,JNT,nou ef timoti kom tu unu mek shuor se unu no du notn we wi kaaz im fi fried a unu tek im iin an chriit im gud kaaz jos laik mi im a du gad wok
6365,1CO,16,JNT,no mek nobadi luk dong pan im ar chriit im laik se im a notn unu mos elp im fi gwaan go wich paat im ago iina piis kaaz mi a luk fi im an di res a breda dem we a du gad wok fi kom bak tu mi
6366,1CO,16,JNT,nou bout wi breda apalos a nof taim mi push im an tel im fi kom si unu bot im no fiil laik se a nou im fi kom bot wen im get di chaans im wi kom
6367,1CO,16,JNT,kip unu yai dem uopm tan op chrang fi wa unu biliiv no fried a notn an gwaan kip chrang
6368,1CO,16,JNT,mek shuor se evriting we unu du a sieka di lov we de iina unu aat
6369,1CO,16,JNT,nou breda an sista unu nuo bout stefanos an im fambili dem a did di fos set a piipl iina akaiya fi biliiv iina gad an get siev an dem du aal we dem kyan du fi elp gad piipl dem so mi a beg unu
6370,1CO,16,JNT,breda an sista fi fala wa dem piipl de se an no jos we dem se bot wa enibadi we wok wid dem se tu
6371,1CO,16,JNT,mi did api fi si stefanos faachyunietos an akaikos dem kom kaaz wen dem de ya wid mi it komiin laik se a unu de ya
6372,1CO,16,JNT,an dem mek mi aat api siem laik ou dem mek fi unu aat api so lisn gud tu wa piipl laik dem av fi se
6373,1CO,16,JNT,di choch dem we iina iezha sen oudi fi unu akwila priska an di uol a di piipl dem we gyada a dem yaad fi kip choch a sen oudi fi unu iina di laad niem
6374,1CO,16,JNT,aal a di breda an sista dem sen oudi fi unu unu fi tel unu wan aneda oudi an du it wid lov iina unu aat
6375,1CO,16,JNT,mi paal a rait dong dem oudi ya wid mi uona an
6376,1CO,16,JNT,ef sumadi no lov di laad mi uop se gad wi joj im an sen im fi ded kom wi laad kom
6377,1CO,16,JNT,mi prie se di laad jiizas wi shuo unu lov iivn duo wi dizorv it an bles unu
6378,1CO,16,JNT,mi lov di uol a unu an sieka jiizas krais di uol a wi a wan
6379,2CO,1,JNT,da leta ya a kom fram mi paal wan a jiizas krais apasl dem mi a wan apasl kaaz a dat gad did waahn mi fi bi wi breda timoti im grii wid evriting we iina da leta ya so a di tuu a wi a sen it an wi a sen it tu aal a gad piipl we kip choch iina korint an tu aal a di piipl dem we iina akaiya we biliiv iina gad
6380,2CO,1,JNT,mi prie se wi faada gad an wi laad jiizas krais wi shuo unu lov iivn duo wi no dizorv it an gi unu piis iina unu aat
6381,2CO,1,JNT,priez di gad an faada fi wi laad jiizas krais im a di faada we gud an kain tu evribadi im a di gad we elp piipl wen dem niid it an we osh dem wen dem sad
6382,2CO,1,JNT,wen wi a go chuu aal kaina kraasiz an sofarieshan a im kom elp wi an push wi fi gwaan tan chrang im du dat so wi kyan ton roun an elp ada piipl we a go chuu sofarieshan no mata wa kaina chobl dem av an elp dem siem laik ou im elp wi
6383,2CO,1,JNT,wi an jiizas a wan so wi afi go sofa uol iip siem laik im bot jos laik ou wi did afi sofa a siem so im ago elp wi an tek kier a wi nof nof kaaz wi an im a wan
6384,2CO,1,JNT,so ef wi sofa wi a sofa kaaz wi waahn fi elp unu an wi waahn unu fi kip chrang an ef wi get elp unu wuda a get elp tu kaaz unu wi nuo se wen unu a sofa laik wi fi unu elp wi kom an dat wi mek unu gwaan kip chrang wen chobl tek unu
6385,2CO,1,JNT,wi biliiv iina unu an wi nuo se unu wi gwaan biliiv no mata wa unu fies kaaz jos laik ou unu sofa wid wi gad wi elp unu siem laik ou im elp wi
6386,2CO,1,JNT,breda an sista wi waahn unu fi nuo di chuut bout aal a di sitn dem we wi did afi sofa chuu wen wi did de a iezha di sofarieshan a did muor dan wi kuda manij it did so bad wi did shuor se a ded wi did a go ded
6387,2CO,1,JNT,it did komiin laik se a sen sumadi sen wi fi ded bot gad mek wi go chuu dem sitn de fi tiich wi se wi mos chos iina im di gad we mek piipl kom bak alaiv an no chrai fi yuuz wi uona chrent fi du notn
6388,2CO,1,JNT,wi did a go ded wan wikid wikid wie an a gad mek wi neva ded a im siev wi an im wi aalwiez kom siev wi wen wi iina chobl wi nuo se im wi gwaan kip wi sief
6389,2CO,1,JNT,unu mos prie se gad wi elp wi tu kaaz wen gad ansa unu prieya an bles wi nof ada piipl wi staat fi gi gad tangks fi aal we im du fi wi
6390,2CO,1,JNT,nou dis a wa wi av we wi kyan buos bout fi wi kanchens naa bada wi kaaz wi nuo se wi liv gud wid evribadi aal unu muor dan di res a piipl dem wi chriit gud wi neva aid notn fram unu an wi aalwiez liv laik ou piipl we se dem bilang tu gad fi liv an wi naa liv so kaaz wi sumaat ar wi av sens bot kaaz gad gud tu wi an a im mek wi kyan liv so
6391,2CO,1,JNT,an unu nuo se wi naa chrai chrik unu kaaz wi no rait notn gi unu we unu kyaahn riid ar andastan rait ya nou unu no andastan evriting bout wi bot mi uop se
6392,2CO,1,JNT,wan die unu wi andastan evriting mi uop se unu wi andastan so dat pan di die wen jiizas kom bak unu wi kyan buos bout ou unu nuo wi siem laik ou wi kyan buos bout ou wi nuo unu
6393,2CO,1,JNT,an kaaz mi did shuor se unu wuda andastan an welkom mi mi did plan fi kom si unu fos so dat unu kuda get bles tuu taim
6394,2CO,1,JNT,an so unu kuda elp wi fi go a masiduoniya an den wen wi lef masiduoniya wi did plan fi kom bak kom luk fi unu so dat unu kuda elp wi fi go a judiya
6395,2CO,1,JNT,so wen mi plan dem chienj op an mi neva get fi kom bak kom si unu a siiros unu tingk mi neva siiros bout di plan dem wa mi mek unu tingk se mi komiin laik di piipl dem we liv iina di worl we onggl du tingz fi elp demself an we se yes mi a kom an siem taim se nuo mi naa kom
6396,2CO,1,JNT,wi kyan chos gad im no lai an im a wi witnis kaaz wi neva tel unu yes an den likl afta dat tel unu nuo
6397,2CO,1,JNT,kaaz gad bwai pikni jiizas krais we mi silvanos an timoti did priich tu unu bout a no sumadi we se yes wan minit an nuo di neks jiizas aalwiez se wa im miin im aalwiez se yes
6398,2CO,1,JNT,no mata umoch pramis gad mek a jiizas krais mek wi kyan get di uol a dem a so mek wen taim wi waahn fi big op gad wi se iemen iina jiizas niem
6399,2CO,1,JNT,nou a gad mek aal a wi kyan tan chrang an gwaan biliiv iina jiizas krais a im pik wi fi bi im piipl
6400,2CO,1,JNT,im maak wi fi shuo se wi bilang tu im an gi wi di spirit iina wi aat so wi wuda nuo se im ago gi wi aal we im pramis fi gi wi
6401,2CO,1,JNT,nou ef wa mi bout fi tel unu a lai mek gad ponish mi a fi fi unu uona gud mek mi neva kom baka korint mi neva kom bak kaaz mi neva waahn unu fi sofa
6402,2CO,1,JNT,wi a no som baas we a chrai fi ruul uova unu an tel unu wa fi biliiv wi a wok wid unu fi mek unu api kaaz unu chrang iina wa unu biliiv
6403,2CO,2,JNT,so mi mek op mi main se mi naa kom si unu ef wa mi av fi tel unu ago kaaz unu pien
6404,2CO,2,JNT,kaaz ef mi mek unu sad uu ago de de fi mek mi api no onggl di siem piipl we mi mek sad
6405,2CO,2,JNT,a so mek mi rait da leta de mi neva waahn di sed piipl we fi mek mi api fi mek mi sad so mi rait unu so unu kuda chienj we niid fi chienj an da wie de wen mi kom luk fi unu mi wuda api kaaz mi nuo fi shuor se ef mi api unu api tu
6406,2CO,2,JNT,wen mi did rait da leta de mi did sad bad bad mi aat did so evi mi aal baal wen mi a rait it mi neva rait it fi mek unu sad bot mi rait it fi mek unu nuo umoch mi lov unu bad bad
6407,2CO,2,JNT,nou sumadi mongks unu did du sitn we kaaz unu fi fiil pien iina unu aat mi nuo se it ort unu muor dan it ort mi kaaz wa dem did du did ort aal a unu wan wie ar aneda mi no waahn fi mek tingz soun wosa dan dem bi
6408,2CO,2,JNT,muos a unu did ponish da sumadi de an di ponish we unu ponish im it inof
6409,2CO,2,JNT,iiz im op nou no ponish im no langga insteda dat unu fi paadn im an kain tu im unu fi du dat so dat im no get so sad dat im gi op
6410,2CO,2,JNT,an kaaz mi no waahn im fi gi op mi a beg unu fi shuo im se unu stil lov im
6411,2CO,2,JNT,mi did sen unu wan leta we se unu fi sen im fram mongks unu a tes mi did a tes unu mek mi rait dat mi did waahn fi si ef unu wuda du aal we mi se unu fi du
6412,2CO,2,JNT,enibadi we unu paadn mi paadn dem tu dat a ef mi av notn fi paadn jiizas krais si an nuo se mi riili paadn dem an mi du it fi elp unu
6413,2CO,2,JNT,wi fi paadn im so dat sietan no win kaaz wi nuo se im eva a luk fi wan wie fi kaaz chobl an mek piipl ton we fram gad
6414,2CO,2,JNT,nou wen mi go a chuowas fi priich di gud nyuuz bout jiizas mi fain se di laad did don mek wan wie fi mi taak tu di piipl dem
6415,2CO,2,JNT,bot iivn duo di piipl dem did api fi ier wa mi av fi se mi main kudn res kaaz mi neva si mi breda taitos bot sins mi neva fain im mi tel di piipl dem iina chuowas babai an lef go a masiduoniya
6416,2CO,2,JNT,wi tangk gad we mek wi eva a win gens di wikid sitn dem we wi fies chuu wi an jiizas a wan gad yuuz wi fi pred di gud nyuuz bout jiizas aal bout an da gud nyuuz de komiin laik wan swiit swiit sumel
6417,2CO,2,JNT,kaaz wi komiin laik di swiit sumel we insens gi aaf di insens dem we jiizas gi gad an da sumel de pred out mongks di piipl we a get siev an mongks di piipl dem we naa go get siev
6418,2CO,2,JNT,tu di wan dem we no biliiv it tingk laik ded sitn bot tu di wan dem we biliiv it sumel gud laik sopm we wuda gi yu laif so uu den av wa it tek fi du da wok ya
6419,2CO,2,JNT,wi no komiin laik nof ada piipl we chriit gad wod laik a sopm chiip we dem kyan sel an mek moni nuo gad sen wi fi tiich im wod an chuu wi a jiizas sorvant dem wi aalwiez tiich di chuut laik se gad did tan op rait infronta wi
6420,2CO,3,JNT,a shuo aaf unu tingk wi a shuo aaf agen ar laik som piipl unu tingk se wi niid unu fi sen wan leta ar sumadi fi sen wan leta gi unu wa se wi a du wan gud jab
6421,2CO,3,JNT,wi no niid no leta wi no niid nobadi fi rait an tel piipl se wi a du gud kaaz wa dem leta de wuda du unu a du aredi piipl wi luk pan ou unu a liv an nuo se wi a du gud wok
6422,2CO,3,JNT,unu shuo se unu a laik wan leta we krais jiizas rait an we kom bout kaaz a di wok we wi du da leta ya no rait wid ingk it rait wid gad spirit we kyaahn ded an it no rait dong pan rakstuon laik wen gad did gi muoziz di laa bot it rait dong iina di aat a evribadi we biliiv iina jiizas
6423,2CO,3,JNT,wi kyan se dem sitn ya an shuor bout dem kaaz wi chos iina jiizas an a im mek wi a du di wok we wi a du an kyan tan op infronta gad an no shiem
6424,2CO,3,JNT,wi kyaahn du notn pan wi uon wi no av notn iina wi we wuda mek wi kyan du da wok ya a gad wan mek wi kyan du it
6425,2CO,3,JNT,a gad mek wi kyan sorv im an go roun go tel piipl bout di nyuu diil we gad mek wid wi da nyuu diil ya no av notn fi du wid di laa we did rait dong iina da nyuu diil ya gad sen im spirit gi wi kaaz di laa kil bot di spirit gi laif
6426,2CO,3,JNT,di laa did rait dong pan stuon an wen gad sen it im sen it wid im brait brait lait da lait de did so brait dat it mek muoziz fies staat shain an iivn duo di brait lait did a fied it mek im shain so moch dat di izrel piipl dem kudn iivn luk pan im fi lang nou ef da laa de we kyaahn siev piipl bot sen piipl fi ded did kom wid so moch powa
6427,2CO,3,JNT,unu no tingk se di nyuu diil we di spirit bring an we kyan siev piipl ago kom wid nof muor powa dan dat
6428,2CO,3,JNT,so ef di laa we sen piipl fi ded did kom wid da powaful lait de di nyuu diil we kyan siev piipl no mos kom wid wan muo powaful lait
6429,2CO,3,JNT,az a mata a fak di nyuu diil so big an powaful dat di laa no iivn luk brait agen it no impuotant nou laik fos taim
6430,2CO,3,JNT,nou ef di laa we neva laas no taim did kom wid da brait brait lait de di nyuu diil we ago laas fi eva no mos kom wid wan muor powaful lait dan dat
6431,2CO,3,JNT,so sins wi kyan luk fi gad gi wi wa im pramis an nuo fi shuor se wi a get dem wi no afi aid an taak bout gad
6432,2CO,3,JNT,an wi no afi du laik muoziz an kova op wi fies wid piis a klaat so dat di izrel piipl wudn si se di brait brait lait we did a shain roun im did a go we
6433,2CO,3,JNT,bot di izrel piipl dem dem komiin laik piipl we naa no sens kaaz aal tide die wen dem ier di uol laa a riid out a laik sopm a tap dem fram andastan se di taim fi di laa don a laik se di piis a klaat stil a kova op di chuut an a tap dem fram si an dem naa go kyan muuv da piis a klaat de kaaz a onggl krais jiizas wan kyan muuv it
6434,2CO,3,JNT,yes aal nou wen muoziz laa riid out loud a laik di klaat stil a kova dem an dem main blak aaf
6435,2CO,3,JNT,bot wen yu biliiv iina di laad im tek we da piis a klaat de
6436,2CO,3,JNT,so wen wi chos iina jiizas krais an biliiv di nyuu mesij gad di faada sen im uoli spirit gi wi an di uoli spirit frii wi
6437,2CO,3,JNT,an so aal a wi we bilang tu jiizas fi wi fies no kova op an wi kyan luk pan di laad brait brait lait an di uoli spirit we a di laad kaaz wi fi shain brait brait tu an muor an muor im a mek wi laik imself til wan die wi ago luk jos laik im
6438,2CO,4,JNT,gad chuu im gud an kain gi wi da wok ya fi du an so wi naa gi op
6439,2CO,4,JNT,wi no av notn fi du wid di bad sitn dem we piipl aid an du an we bring dong shiem pan dem wi no chrai fi chrik nobadi an wi no ad ar chienj op notn we de iina gad wod gad a wi witnis se wi onggl tiich di chuut an so piipl nuo se dem kyan chos wi
6440,2CO,4,JNT,an iivn ef som piipl kyaahn andastan di gud nyuuz we wi priich a onggl di piipl we no biliiv an we ago ded kyaahn andastan it
6441,2CO,4,JNT,dem no biliiv kaaz di devl we ruul da worl ya blain dem so dat dem kyaahn si di lait im blain dem so dat dem kyaahn andastan di gud nyuuz bout krais jiizas im mek it so dat dem kyaahn andastan se jiizas a jos laik gad
6442,2CO,4,JNT,a dat mek wi no priich bout wiself bot wi priich an tel unu se jiizas krais a laad wi wi a onggl unu sorvant kaaz a dat im sen wi fi du
6443,2CO,4,JNT,di gad we se mek di lait shain iina di daak a im siem wan mek im lait shain iina wi aat so dat wi kyan andastan umoch im lov wi an ou powaful im bi an wi onggl get fi andastan dem sitn de wen wi biliiv iina krais jiizas
6444,2CO,4,JNT,iivn duo wi a laik som pat we mek outa klie an we iizi fi mash op gad mek wi andastan di gud nyuuz bout jiizas an gi wi di powa fi tiich piipl dat a laik wan chrezha im du it da wie de so dat evribadi wuda nuo se a no wi av di powa bot a im riili av aal a di powa
6445,2CO,4,JNT,evri wich wie wi ton chobl lik wi bot no mata wa wi fies it naa go kyan tap wi iivn wen wi no nuo wa fi du wi naa gi op
6446,2CO,4,JNT,nof taim piipl mek wi sofa bot gad neva lef wi im eva de wid wi nof taim wi get lik dong bot wi no ded
6447,2CO,4,JNT,evriwe mi go dem mek mi sofa an dem chrai fi kil mi siem laik ou dem di kil jiizas bot mi wi gwaan sofa an priich di gud nyuuz so dat piipl wi luk pan mi an nuo se jiizas alaiv an dat a im a kip wi alaiv
6448,2CO,4,JNT,so iivn duo wi alaiv nou wi nuo se enitaim enidie wi kyan ded kaaz wi a priich bout jiizas bot wi wi gwaan priich an sofa til dem kil wi so dat piipl wi luk pan wi badi an nuo se jiizas alaiv an dat a im a kip wi alaiv
6449,2CO,4,JNT,wi nuo se wan die dem ago kil wi kaaz wi priich bout jiizas bot wi wi gwaan tiich kaaz unu wi get a chaans fi nuo jiizas an liv fi eva
6450,2CO,4,JNT,iina gad wod sumadi rait se
6451,2CO,4,JNT,mi chos iina gad so mi priich im mesij
6452,2CO,4,JNT,an siem laik ou im chos iina gad wi chos iina gad tu so wi wi gwaan priich tu
6453,2CO,4,JNT,kaaz wi nuo se siem laik ou gad mek wi laad jiizas kom bak alaiv im wi mek wi kom bak alaiv tu kaaz wi biliiv iina jiizas an gad wi tek wi op wid unu an bring wi wich paat im de
6454,2CO,4,JNT,aal di sofa wi a sofa a fi unu wi a du it fi elp unu so dat muor an muor piipl wi biliiv iina jiizas an get siev an dat wi kaaz nof muor piipl fi staat prie an gi gad tangks an big im op fi aal we im du
6455,2CO,4,JNT,so iivn duo wi a get uol an wi badi batabata fram aal we wi a go chuu wi no gi op evridie gad mek wi spirit chrangga an chrangga an gi wi di chrent fi gwaan du im wok
6456,2CO,4,JNT,di likl chobl an di sofarieshan we wi a go chuu nou naa go laas fi eva an dem a no notn wen yu tingk bout di nais nais sitn dem we gad ago gi wi wen wi riich a evn
6457,2CO,4,JNT,so wi naa wach di sitn dem we wi kyan si kaaz dem sitn de naa go laas fi eva insteda dat wi wach di sitn dem we wi kyaahn si kaaz dem de sitn de laas fi eva
6458,2CO,5,JNT,wi nuo se wi badi a laik di ous dem we wi liv iina dem naa go laas fi eva an wi nuo se wen da badi ya mash op gad wi gi wi wan nyuu wan we im bil imself da badi de wi wi get wen wi riich a evn an it ago laas fi eva
6459,2CO,5,JNT,wail wi dong ya pan ort a wiet wi jos a wiet kaaz wi wel waahn fi put aan wi nyuu badi
6460,2CO,5,JNT,an wen wi put aan da nyuu badi de wi naa go jos bi spirit wan bot wi spirit wi av badi
6461,2CO,5,JNT,nou wen mi se a jos wiet wi a wiet fi put aan di nyuu badi mi no miin se a ded wi jos waahn fi ded so dat wi kyan dash we da badi ya wa mi a se a dat wi wel waahn fi put aan di nyuu badi kaaz da badi de ago laas fi eva it no komiin laik da badi ya we kyan mash op an ded
6462,2CO,5,JNT,gad a di wan we mek wi redi fi da nyuu badi de an im sen im spirit gi wi so dat wi wuda nuo fi shuor se wi ago get dem
6463,2CO,5,JNT,an sins wi av gad spirit a liv iina wi wi no fried an wi no gi op wi nuo se az lang az wi a liv pan ort iina da badi ya wi de faar fram di uom we di laad mek fi wi
6464,2CO,5,JNT,an iivn duo wi kyaahn si it wi nuo wi ago get it kaaz wi no liv wi laif bies pan wa wi kyan si wid wi yai dem bot pan wa wi biliiv
6465,2CO,5,JNT,so laik mi did a se wi no fried an wi no gi op an wi waahn fi get wi nyuu badi an go liv wid di laad muor dan wi waahn fi kip da badi ya
6466,2CO,5,JNT,an so wi mek shuor se evriting wi du a fi mek gad api weda wi a liv pan ort ar wi de iina evn wid im
6467,2CO,5,JNT,kaaz aal a wi ago afi tan op infronta krais jiizas an im ago joj wi an weda gud ar bad im ago pie bak evri wan a wi fi di sitn dem we wi du wen wi did de pan ort
6468,2CO,5,JNT,so kaaz wi av nof rispek fi di laad an chuu wi nuo se im ago joj evribadi wi du aal we wi kyan du fi win piipl uova fi gad gad nuo se wi onggl priich wa im waahn wi fi priich an mi uop se iina unu aat unu nuo se a dat wi a du
6469,2CO,5,JNT,wi naa tel unu dem sopm ya fi mek wiself luk gud wi a tel unu so dat unu wi fiil gud bout wi an kyan buos bout wi tu di wan dem we no bizniz bout wa iina piipl aat bot onggl bizniz wid wa dem kyan si
6470,2CO,5,JNT,som piipl tingk se mi mad an ef a mad mi mad dat a fi mi an gad saat out bot ef a no mad mi mad an a sens mi a taak a fi elp unu
6471,2CO,5,JNT,krais jiizas lov wi an a fi im lov mek wi a du wa wi a du kaaz wi nuo an biliiv se im did ded fi di uol a wi an sins im ded fi evribadi aal a wi did ded wid im tu
6472,2CO,5,JNT,jiizas ded fi aal a wi so dat di wan dem we did jos a liv fi mek demself api wuda chienj dem laif an staat liv dem laif fi mek im api di wan we did ded an kom bak alaiv
6473,2CO,5,JNT,so den wi no luk pan piipl an joj dem bies pan ou big ar sumaal dem bi wi no joj dem laik ou di piipl we no biliiv joj dem bifuo wi did biliiv a siem so wi did luk pan jiizas krais an joj im bot nou wi no du dat no muor
6474,2CO,5,JNT,wen sumadi biliiv iina krais jiizas dem ton wan nyuu sumadi dem tap liv di wie dem yuus tu liv bifuo dem biliiv an staat liv difrant
6475,2CO,5,JNT,aal a dem sitn ya a gad du dem a im sen jiizas fi ded fi wi an mek tingz rait bitwiin wi an im an a gad sen wi fi tel piipl se im mek wan wie fi dem mek tingz rait wid im
6476,2CO,5,JNT,wa mi a se a dat gad yuuz jiizas fi mek tingz rait bitwiin im an di uol worl gad naa uol dem sin gens dem an im sen wi fi tel piipl bout ou im mek tingz rait bitwiin dem an im
6477,2CO,5,JNT,so wi a taak fi krais jiizas an a laik se gad a yuuz wi fi beg unu fi lisn tu wa wi a se an sins wi a taak fi krais jiizas wi a beg unu fi mek gad put tingz rait bitwiin unu an im
6478,2CO,5,JNT,jiizas neva sin yet bot gad put fi wi sin pan im so dat wi kuda get kliin da wie de wen wi biliiv iina jiizas tingz wuda rait bitwiin wi an gad
6479,2CO,6,JNT,so sins wi wok wid gad wi a beg unu im so gud an kain tu unu no mek it kom tu notn no bada wies it
6480,2CO,6,JNT,kaaz gad se
6481,2CO,6,JNT,wen a did taim fi mi shuo yu gud fies
6482,2CO,6,JNT,mi lisn tu yu prieya dem an ansa dem
6483,2CO,6,JNT,wen di die kom fi mi siev yu
6484,2CO,6,JNT,mi elp yu
6485,2CO,6,JNT,unu lisn mi nou a di taim fi gad shuo unu gud fies tide a di die fi unu get siev
6486,2CO,6,JNT,wi mek shuor se wi no du notn we wuda kaaz piipl fi no biliiv iina di mesij we wi a tiich wi no waahn nobadi fi av notn bad fi se bout di wok we wi a du
6487,2CO,6,JNT,so insteda kaaz piipl fi ton we wa wi du a shuo dem se wi a gad sorvant iina evriting we wi du wi shuo dem se wi a gad sorvant wen wi no gi op wen nof chobl an chraiyal an kraasiz tek wi
6488,2CO,6,JNT,piipl biit wi dem fling wi iina prizn kroud an kroud a piipl chrai kil wi aaf bot wi stil a wok wi a wok aal wen wi no av di chrent fi wok no muor nof nait wi no get no sliip an wi naa no fuud fi iit bot wi stil a wok
6489,2CO,6,JNT,wi shuo se wi a gad sorvant wen wi kip wiself kliin gad mek wi andastan im mesij an mek wi nuo ou im waahn wi fi liv wi shuo se wi a gad sorvant wen wi kain tu piipl an tek taim wid dem an no kwik fi get beks ar grombl grombl wi mek di uoli spirit elp wi fi du wi wok wi no du it pan wi uon wi shuo se wi a gad sorvant wen wi shuo piipl lov no mata uu dem bi ar we dem du wi aalwiez shuo dem lov
6490,2CO,6,JNT,wi onggl tiich di chuut an gad powa a wok iina wi an siem laik ou suoja yuuz di wepan iina dem lef an fi protek demself an di wan iina dem rait an fi fait di piipl dem we a kom gens dem a siem so di gud we wi du wi fait an protek wi fram evriting we wuda kom gens wi
6491,2CO,6,JNT,som piipl big wi op ada piipl chrai fi put wi dong som piipl rispek wi ada piipl chrai fi shiem wi som piipl se wi a laiyad bot wi aalwiez tel di chuut
6492,2CO,6,JNT,som piipl no nuo wi bot som piipl nuo wi som piipl tingk wi a ded bot luk wi stil a liv dem ponish wi an mek wi sofa bot wi no ded
6493,2CO,6,JNT,wi aalwiez api iivn wen wi a sofa an iivn duo wi puor wi a mek nof piipl rich mi no miin se wi elp dem mek moni dem rich kaaz dem biliiv iina gad an sieka wa im a go gi dem wen dem biliiv a siem so wid wi it komiin laik se wi naa notn bot wi riili av evriting kaaz wi biliiv iina gad
6494,2CO,6,JNT,unu we iina korint wi aalwiez chriet wid unu wi aalwiez tel unu di chuut wi no aid notn fram unu an wi lov unu wid evriting we de iina wi aat
6495,2CO,6,JNT,wi naa uol bak wi lov fi unu bot unu a uol bak fi unu lov fi wi
6496,2CO,6,JNT,so fi bi fier mi a aks unu sins wi stil lov unu lov wi bak mi a taak tu unu laik se unu a mi uona pikni dem lov wi wid evriting we de iina unu aat
6497,2CO,6,JNT,no jain op jain op wid piipl we no biliiv iina jiizas kaaz wa sumadi we a liv rait av fi du wid sumadi we a diil wid bier wikidnis ar ou lait an daak fi shier spies
6498,2CO,6,JNT,krais jiizas an belaiyar kyan grii bout notn sumadi we biliiv iina krais jiizas an sumadi we no biliiv iina im kyan grii bout notn
6499,2CO,6,JNT,faalz gad kyan de iina gad choch unu badi a di ous fi di gad we kyaahn ded gad imself se
6500,2CO,6,JNT,mi wi liv iina dem aat an mi wi waak wid dem mi wi bi dem gad an dem ago bi mi piipl
6501,2CO,6,JNT,di laad se tu
6502,2CO,6,JNT,kom fram mongks di piipl dem we no biliiv iina mi
6503,2CO,6,JNT,mek shuor se piipl kyan si se unu an dem difrant
6504,2CO,6,JNT,no av notn fi du wid no kaina sin
6505,2CO,6,JNT,an mi wi uopm mi an dem tu unu
6506,2CO,6,JNT,mi wi bi unu faada
6507,2CO,6,JNT,an unu wi bi mi bwai an gyal pikni dem
6508,2CO,6,JNT,dat a wa di laad we muor powaful dan evri an eniting se
6509,2CO,7,JNT,mi gud gud fren sins gad mek dem pramis ya tu wi mek wi stie faar fram sin an kip wi badi an wi spirit kliin mek wi rispek gad an gi im evri paat a wi mek wi chrai fi bi muor laik im
6510,2CO,7,JNT,mek ruum iina yu aat fi wi wi no du notn rang tu nobadi wi no mash op nobadi laif an wi no tek advaantij a nobadi
6511,2CO,7,JNT,mi naa se dem sitn ya kaaz unu du notn rang bot laik mi tel unu aredi a kaaz wi lov unu wi lov unu so moch dat notn kyan kip wi fram unu wi tugeda no mata ef wi ded ar wi alaiv
6512,2CO,7,JNT,mi chos unu so mi nuo se mi kyan taak tu unu chriet an unu naa go tek it no wie mi proud a unu so til wen mi tingk bout unu it push mi fi gwaan du di wok we mi a du iivn wen nof chobl a lik mi unu mek mi api unu mek mi api so til mi gladbag bos
6513,2CO,7,JNT,wen wi did jos riich a masiduoniya wi did taiyad wi neva get no taim fi res evriwe wi ton chobl lik wi di piipl dem we neva biliiv iina gad did a chrai fi fait wi out an iina wi aat wi did fried
6514,2CO,7,JNT,bot gad we mek piipl api wen dem sad an a wori mek wi api an push wi fi gwaan wok wen im sen taitos tu wi
6515,2CO,7,JNT,an wi neva api jos chuu im kom bot kaaz im tel wi ou unu did tek kier a im an elp im fi du di wok we im did av fi du im tel wi bout ou unu did wel waahn si mi so dat unu kuda mek mi nuo se unu lov mi an dat unu did wel sari bout wa apm tu mi im tel mi bout ou unu eva av mi bak an wen mi ier dem sitn de it mek mi iivn muor api
6516,2CO,7,JNT,iivn duo di leta we mi sen unu did mek unu sad mi no sari se mi did sen it mi did fiil bad fos kaaz mi si se di leta did mek unu sad fi wan likl bit
6517,2CO,7,JNT,bot nou mi wel api mi no api kaaz it did mek unu sad mi api kaaz unu did so sad dat unu go tel gad di rang we unu du an beg im fi paadn unu a dat gad did waahn im did waahn unu fi sari fi di rang we unu du an chienj unu wiez so wi neva du notn fi ort unu
6518,2CO,7,JNT,kaaz ef sumadi a sin an dem sari fi wa dem du laik ou gad waahn dem fi sari dem wi ton we fram dem sin an beg gad fi paadn dem an wen dem du dat gad wi siev dem nobadi naa go se dem sari se dat apm bot ef sumadi a sin an no sari ou gad waahn dem fi sari dem ago gwaan sin an dem naa go get siev dem ago ded
6519,2CO,7,JNT,so unu si umoch gud it du unu wen gad mek unu sari it mek unu staat tek tingz siiros an wel waahn fi shuo se unu a du di rait ting it beks unu it mek unu fried it mek unu wel waahn fi si mi it mek unu staat tek kier wid wa unu du an chrai aad fi mek shuor se unu a du di rait ting
6520,2CO,7,JNT,so iivn duo mi rait unu da leta de mi neva rait it kaaz unu du sopm rang ar kaaz sumadi du unu sopm rang mi rait it so dat wen unu riid it gad wuda elp unu fi si umoch unu rispek an lov wi
6521,2CO,7,JNT,an dat mek wi fiil gud iina wi aat
6522,2CO,7,JNT,so wi did api wen taitos tel wi bout unu bot wi did get iivn muor api wen wi si ou unu mek taitos api kaaz unu did fala aal a wa im tel unu
6523,2CO,7,JNT,mi buos bout unu tu im an unu neva kaaz mi fi shiem kaaz jos laik ou evriting wi tiich unu a chuu a siem so im kom fi si se evriting we mi did se bout unu a chuu tu
6524,2CO,7,JNT,so wen taitos tingk bout unu an im memba ou unu did eva redi fi fala wa im tel unu an ou unu tek im iin an rispek im nof nof im aat jos ful op a lov fi unu
6525,2CO,7,JNT,mi aat ful mi api kyaahn don mi chos unu an mi nuo se mi no afi wori bout unu
6526,2CO,8,JNT,breda an sista mi waahn fi tel unu ou gad shuo di choch dem iina masiduoniya lov iivn duo dem no dizorv it
6527,2CO,8,JNT,iivn duo aad taim tek dem an dem did puor so til dem did eva api fi shier wa dem av wid ada piipl dem gi we nof nof sitn
6528,2CO,8,JNT,mi a tel unu dem gi aal dem kuda gi an muor an nobadi did afi aks dem fi du it dem du it kaaz dem waahn fi du it
6529,2CO,8,JNT,dem beg wi an beg wi fi tek wa dem av gi it tu gad piipl we de iina judiya kaaz dem did wel waahn fi elp
6530,2CO,8,JNT,dem gi muor dan wi kuda aks dem fi gi muor dan wi did tingk dem kuda gi di fos ting dem du a fi gi dem laif tu jiizas krais an fala aal a di sitn dem we wi tiich dem du evriting jos laik ou gad did waahn dem fi du it
6531,2CO,8,JNT,so sins taitos a di wan we did elp unu fi staat gyada op di sitn dem fi gi we wi a push im fi go bak go finish di gud wok we im did staat
6532,2CO,8,JNT,nou unu a du beta dan nof ada piipl unu biliiv iina gad chrang chrang unu nuo ou fi taak an priich gud unu waiz an unu neva gi op unu lov wi nof nof tu so sins unu a du so gud mi waahn unu fi mek shuor se unu du gud wen unu a gi tu mek shuor se jos laik ou unu get muor dan ada piipl unu gi muor dan ada piipl
6533,2CO,8,JNT,a no wan ruul mi a gi unu mi naa se unu afi du it wa mi a du a tes unu mi a shuo unu di gud we ada piipl du fi si ef di lov we unu se unu av iina unu aat ef it riili riil
6534,2CO,8,JNT,kaaz unu nuo ou wi laad jiizas krais shuo wi lov iivn duo wi no dizorv it im did rich bot im gi op evriting an mek imself puor so dat unu we puor kuda get rich
6535,2CO,8,JNT,nou mek mi tel unu wa mi tingk bout di sitn dem we unu a gyada op an a gi we a unu it ago elp laik ou laas ier unu a did di fos wan dem fi gyada op wa unu kyan an gi tu ada piipl an unu gi kaaz a dat unu did waahn fi du nobadi neva afi aks unu fi du it
6536,2CO,8,JNT,so nou unu niid fi don di wok we unu did staat laas ier gi aal we unu kyan gi da wie de piipl wi si se unu wel waahn fi si di wok don siem laik ou unu di wel waahn it fi staat
6537,2CO,8,JNT,umoch yu av no mata gad no bizniz wid umoch yu av ar no av wa mata a umoch yu waahn fi gi outa we yu av
6538,2CO,8,JNT,mi naa se unu fi gi so moch dat unu naa notn lef fi unuself mi naa chrai fi mek fi dem luod lait an fi unu uon evi bot mi waahn evribadi fi av mi no waahn som fi av an som no av notn
6539,2CO,8,JNT,rait ya nou unu av muor dan unu niid an dem no av notn so unu fi shier wa unu av wid dem an den wen dem av muor dan dem niid an unu no av notn dem wi shier wa dem av wid unu da wie de evribadi wi av wen dem niid it
6540,2CO,8,JNT,jos laik it rait dong iina gad wod se di wan dem we did gyada op nof neva av tu moch an di wan dem we did gyada op likl neva av tuu likl
6541,2CO,8,JNT,wi tangk gad kaaz im mek taitos lov an kier fi unu siem laik wi lov an kier fi unu
6542,2CO,8,JNT,wen wi did beg im fi go luk fi unu im kwik taim se yes im lov unu so moch dat im did wel waahn fi du it wi neva riili afi aks im fi du it
6543,2CO,8,JNT,a no jos taitos a kom wi a sen wan a wi breda dem wid im da breda de im priich gad wod an aal a di choch piipl dem rispek im sieka di gud wok we im a du
6544,2CO,8,JNT,dem no jos rispek im bot di choch dem pik im fi go wid wi wen wi go a judiya fi gi out aal a di sitn dem we dem kalek op an sen wi a kyari dem sitn ya go a judiya so dat gad wi get di priez an fi shuo di piipl dem se wi wel waahn fi elp dem
6545,2CO,8,JNT,wi a sen da breda de wid taitos kaaz unu si di sitn dem wa unu sen wi no waahn nobadi fi se wi naa anggl dem rait
6546,2CO,8,JNT,wi a du evriting fi mek shuor se wi diil wid dem rait kaaz wi no jos waahn fi mek gad api bot wi waahn evribadi fi api wid di wok we wi a du
6547,2CO,8,JNT,wi no jos sen taitos an da breda de wan wi sen wan neda wan a wi breda wid dem tu wi tes da breda ya an wi fain se im eva redi fi elp an nou im waahn fi elp unu iivn muor dan bifuo kaaz im chos unu nof nof
6548,2CO,8,JNT,nou yu si taitos im a mi fren we wok wid mi fi elp unu an di tuu breda dem a di choch dem pik an sen dem an di wok we dem du wi kaaz piipl fi priez krais jiizas
6549,2CO,8,JNT,so shuo dem lov an chriit dem gud so dat aal a di choch dem wi si se aal a di sitn dem we wi se bout unu a chuu
6550,2CO,9,JNT,so nou mi nuo se mi neva afi rait unu bout di sitn dem we unu a gyada op fi sen go judiya fi di juu dem we staat biliiv iina krais jiizas
6551,2CO,9,JNT,mi no afi rait unu kaaz mi nuo se unu wel waahn fi elp mi aal buos bout unu tu gad piipl we de iina masiduoniya mi tel dem ou fram laas ier di uol a unu iina akaiya redi fi elp an kaaz unu redi fi elp it mek dem wel waahn fi elp tu
6552,2CO,9,JNT,so mi a sen taitos an di tuu breda dem tu unu kaaz mi waahn fi mek shuor se unu redi jos laik mi se da wie de piipl wi nuo se aal a di sitn dem we mi se bout unu a chuu an a no jos chat mi a chat
6553,2CO,9,JNT,mi waahn fi mek shuor se unu redi kaaz ef som piipl fram masiduoniya kom wid mi an wen wi riich de unu no redi a shiem mi wuda shiem unu wuda muor dan shiem wi wuda shiem kaaz wi did a buos bout ou unu redi
6554,2CO,9,JNT,a dat mek mi did tingk it impuotant fi wi breda dem kom si unu bifuo mi kom dong de mi push dem fi go orli so dat dem kuda mek shuor se aal a di sitn dem we unu did pramis fi gi gyada op an pudong kaaz ef evriting gyada op an redi wen mi riich de it wi shuo se a gi unu riili waahn fi gi it wi shuo se nobadi naa fuos unu fi du notn
6555,2CO,9,JNT,so dis a wa mi waahn unu fi memba di wan we plaant likl bit a siid ago riip likl bit a sitn an di wan we plaant uol iip a siid ago riip uol iip a sitn
6556,2CO,9,JNT,evribadi mos gi wa dem disaid iina dem aat se dem fi gi yu no fi gi an den sari se yu gi nobadi shuda afi fuos yu fi du it niida kaaz gad lov piipl we api fi gi
6557,2CO,9,JNT,gad av di powa fi gi unu aal we unu kuda niid an im wi aalwiez gi yu muor dan inof so dat unu kyan gi tu piipl we niid it
6558,2CO,9,JNT,it rait dong iina gad wod se
6559,2CO,9,JNT,gad aalwiez gi di puor we dem niid im no uol bak notn fram dem
6560,2CO,9,JNT,im gud an kain fi eva an eva
6561,2CO,9,JNT,nou gad we gi di faama siid fi plaant an we gi piipl bred fi iit im wi gi unu aal di siid we unu wuda niid fi plaant an im wi mek dem gruo tu im wi mek shuor se unu aalwiez av muor dan unu niid so dat unu kyan aalwiez gi tu ada piipl
6562,2CO,9,JNT,im wi gi unu evriting we unu niid so dat unu kyan aalwiez gi tu ada piipl an wen unu shier wa unu av wid ada piipl unu wi kaaz dem fi gi gad tangks tu
6563,2CO,9,JNT,so wen unu shier wa unu av wid di juu dem iina judiya we biliiv iina krais jiizas unu no onggl a gi dem wa dem niid bot unu a kaaz dem fi gi gad tangks nof nof
6564,2CO,9,JNT,sieka wa unu a du dem wi priez gad kaaz unu biliiv an fala di gud nyuuz bout krais jiizas an kaaz unu shier wa unu av wid dem an ada piipl tu
6565,2CO,9,JNT,dem lov unu an wel waahn fi si unu an wen dem a prie dem memba unu kaaz dem si ou gad bles unu an yuuz unu fi elp dem nof nof
6566,2CO,9,JNT,tangk gad fi di gif we im gi wi da gif de so big an so gud mi no iivn nuo ou fi taak bout it
6567,2CO,10,JNT,som piipl se mi saaf wen mi de de mongks unu bot gwaan laik mi rof wen mi de faar bot mi paal mi a beg unu iina jiizas niem jiizas we kain an jengkl
6568,2CO,10,JNT,no push mi fi rof wid unu wen mi kom de fi si unu laik ou mi shuor se mi afi go rof wid di wan dem we tingk se wi a liv laik di piipl dem we de iina di worl an no nuo gad
6569,2CO,10,JNT,kaaz iivn duo wi liv iina di worl wi no fait laik ou di worliyan dem fait
6570,2CO,10,JNT,kaaz di sitn dem we wi fait wid a no di siem kaina sitn we di worliyan dem fait wid no man neva mek di sitn dem we wi yuuz di sitn dem we wi yuuz fi fait a gad mek dem an im gi dem di powa fi mash dong eniting we di enimi chrai fi bil op gens wi wi mash op dem aagiment
6571,2CO,10,JNT,an di sitn dem we dem se chuu dem fula demself an we komiin laik wan waal a tap piipl fram nuo gad wi ago tier it dong di sitn dem we dem tingk an se komiin laik wi enimi an siem laik ou suoja kech dem enimi an fling dem iina prizn a siem so wi ago kech evriting we dem tingk an fuos dem fi fala wa krais jiizas se
6572,2CO,10,JNT,an wen wi si se unu a fala krais jiizas iina evri wie wi wi redi fi ponish enibadi we naa fala wa im se
6573,2CO,10,JNT,unu onggl luk pan wa de pan di outsaid ef enibadi fiil shuor se dem bilang tu krais jiizas mek dem tingk bout dis siem laik ou unu bilang tu jiizas a siem so wi bilang tu im tu
6574,2CO,10,JNT,kaaz iivn ef mi buos likl tu moch bout di powa an di rait we di laad gi mi mi no shiem im gi mi da powa de no fi mash unu dong bot fi elp unu get chrang
6575,2CO,10,JNT,an mi no waahn it luk laik se mi a chrai fi fraitn unu wid mi leta dem
6576,2CO,10,JNT,kaaz som piipl se im rof wen im a rait wi iina im leta dem im taak tu wi aad bot wen im de mongks wi im saaf an wa im tel wi no wot notn
6577,2CO,10,JNT,mek enibadi we se dat andastan dis wa wi se iina di leta dem we wi rait unu wen wi no de de a di siem ting wi ago du wen wi de de wid unu
6578,2CO,10,JNT,mi wudn mad fi chrai mach op miself wid di wan dem we eva a sing dem uona priez dem mek op dem main fi demself wa rait an den joj demself bies pan wa dem fiil rait wen dem du dat it shuo se dem no andastan notn
6579,2CO,10,JNT,bot wi wi no komiin laik dem wi naa go brag an buos bout sopm we wi no av no bizniz a brag an buos bout wi onggl buos bout di wok we gad gi wi fi du an unu a paat a da wok de
6580,2CO,10,JNT,so wi neva did a paas wi plies wen wi buos bout unu kaaz wi a di fos wan fi kom tu unu an priich di gud nyuuz bout krais jiizas ef a neva wi kom priich tu unu wi kudn a brag an buos bout unu
6581,2CO,10,JNT,so wi no brag bout ada piipl wok laik se a wi did du it aal wi du a uop se unu wi get chrangga an chrangga iina wa unu biliiv so dat wi wok mongks unu wi gruo tu
6582,2CO,10,JNT,den wi kyan go paas unu an go priich di gud nyuuz bout krais jiizas tu piipl we liv iina di ada konchri dem an we nobadi neva priich tu yet da wie de wen wi redi fi taak bout di wok we wi a du wi nuo se wi naa brag an buos bout wok we sumadi els did du
6583,2CO,10,JNT,bot it rait dong iina gad wod se
6584,2CO,10,JNT,ef enibadi waahn fi buos mek im buos bout we di laad du
6585,2CO,10,JNT,kaaz it no mata ef yu tingk se yu a du gud it onggl mata ef gad tingk se yu gud
6586,2CO,11,JNT,mi uop se unu wi tek taim wid mi iivn ef unu tingk se wa mi bout fi se a fuulinish mi se fi tek taim wid mi
6587,2CO,11,JNT,mi wori bout unu siem laik ou gad wori bout unu siem laik ou wan faada wi tek im gyal pikni we neva sliip wid nobadi yet an pramis fi marid ar tu wan man a siem so mi did tek unu an pramis fi marid unu tu krais jiizas
6588,2CO,11,JNT,bot mi fried se jos laik ou di siniek di chrik op iiv sumadi ago chrik unu an kaaz unu fi ton we fram krais jiizas an tap fala im wid aal a unu aat
6589,2CO,11,JNT,kaaz wi tel unu bout jiizas an unu tek di uoli spirit we gad gi unu an unu biliiv di mesij we wi priich bot mek sumadi nyuu kom an tel unu bout wan difrant jiizas an unu redi fi lisn an tek di spirit we dem a gi an biliiv di mesij we dem a priich
6590,2CO,11,JNT,mi no tingk se fi unu big apasl dem beta dan mi
6591,2CO,11,JNT,kaaz iivn ef mi no taak gud laik dem wen mi infronta unu mi nuo muor dan dem an wi shuo evribadi plien plien se wi nuo muor dan dem iina evriting we wi du
6592,2CO,11,JNT,wen mi priich gad gud nyuuz bout jiizas tu unu mi did du it fi frii mi neva chaaj unu notn mi put miself dong luo so dat mi kuda lif unu op a sin mi did a sin wen mi du dem sopm de
6593,2CO,11,JNT,a laik se mi did a tiif di ada choch dem kaaz mi did tek moni fram dem so dat mi kuda kom elp unu
6594,2CO,11,JNT,wen mi did de mongks unu an wel niid som tingz mi neva aks unu fi notn kaaz wi breda an sista dem we did kom fram masiduoniya did bring evriting we mi niid mi neva presha non a unu fi notn an mi naa go presha non a unu fi notn niida
6595,2CO,11,JNT,an nobadi iina akaiya kyan tap mi fram buos bout dat siem laik ou unu nuo fi shuor se wa mi tiich bout gad a chuu a siem so unu kyan shuor bout dat
6596,2CO,11,JNT,wa mek mi naa presha unu fi gi mi notn unu tingk se a kaaz mi no lov unu gad nuo se mi lov unu
6597,2CO,11,JNT,mi neva presha unu fi notn an mi naa go presha unu fi notn mi naa du it so dat di piipl dem we wuda waahn fi buos se dem a wok siem laik mi naa go av no chaans fi se so
6598,2CO,11,JNT,kaaz dem piipl de dem se dem a apasl bot dem a no no apasl dem gwaan laik se a gad sen dem an chrai fi chrik piipl an mek dem biliiv se dem a wan a jiizas apasl dem bot dem a no no apasl
6599,2CO,11,JNT,an mi no sopraiz se dem chrai fi du dat kaaz iivn sietan imself chrai fi chrik piipl an jres op imself laik wan a gad ienjel wid wan brait lait roun im
6600,2CO,11,JNT,so den it no fi sopraiz nobadi se fi im sorvant dem a chrai fi chrik piipl tu an gwaan laik se di wok we dem a du a gud sopm bot di die gweehn kom wen dem ago get aal we dem a wok fa
6601,2CO,11,JNT,mi wi se it agen mi no waahn non a unu fi tingk se mi a fuul bot ef unu tingk se mi a wan fuul chriit mi laik ou yu wuda chriit di ada fuul dem an lou mi fi brag an buos likl
6602,2CO,11,JNT,nou wen mi taak dem wie ya mi naa taak ou di laad waahn mi fi taak mi a taak laik se mi a fuul
6603,2CO,11,JNT,sins nof piipl a brag an buos laik ou di piipl dem iina di worl a buos mi ago brag an buos tu
6604,2CO,11,JNT,unu so waiz unu eva redi fi tek iin an lisn tu di fuul dem
6605,2CO,11,JNT,unu put op wid piipl wen dem kom an chrai tek unu an ton unu iina sliev unu put op wid dem wen dem yuuz unu unu put op wid dem wen dem tek advaantij a unu wen dem put unu dong an gwaan laik dem beta dan unu wen dem baks unu iina unu fies unu put op wid dem
6606,2CO,11,JNT,mi ges mi shuda shiem fi se dat wi did tuu wiik fi du dem sitn de tu unu bot wateva dem tingk dem bad inof fi buos bout mi ago buos bout di siem sitn dem tu mi a taak laik wan fuul ya nou
6607,2CO,11,JNT,dem a iibruu mi a iibruu tu dem a izrelait mi a izrelait tu dem a iebriyam fambili mi a iebriyam fambili tu
6608,2CO,11,JNT,dem a krais jiizas sorvant mi a taak laik wan riil madman nou mi a muor krais sorvant dan dem mi wok aada dan dem mi get lak op iina prizn nof muor taim dan dem mi get nof muor biitn dan dem an a nof taim mi aalmuos ded
6609,2CO,11,JNT,a faiv taim di juu dem yuuz wan wip an lik mi totinain taim dat a wan shaat a faati
6610,2CO,11,JNT,a chrii taim di ruoman dem yuuz kien biit mi wan taim som piipl aal stuon mi a chrii taim mi outa sii an di ship we mi de pan mash op wan a dem taim de a wan uol nait an wan uol die mi iina di waata a fluot
6611,2CO,11,JNT,nof taim wen mi a chravl mi aalmuos ded riva nieli tek mi laif tiif chrai kil mi mi uona piipl di juu dem an aal piipl we a no juu chrai fi kil mi tu mi no sief iina di siti mi no sief iina di dezot mi de a sii mi aalmuos ded mi aal av piipl we gwaan laik dem a mi breda bot a kil dem waahn fi kil mi
6612,2CO,11,JNT,mi chogl an wok aad aad nof nait mi no get no sliip mi did onggri an waahn sopm fi jringk an nof taim neva av no fuud fi iit yu did av taim wen mi kuol an no av inof kluoz fi kip mi waam
6613,2CO,11,JNT,a nof sitn mi naa tel unu bout bot pan tap a aal a dat evridie mi wori bout aal a di choch dem mi wori so til mi aat evi
6614,2CO,11,JNT,wen sumadi wiik mi no fiil wiik tu wen sumadi get chrik an go sin mi no beks til mi blod bwail
6615,2CO,11,JNT,sins mi afi brag an buos mi wi brag an buos bout di sitn dem we shuo se mi wiik
6616,2CO,11,JNT,di gad an faada fi di laad jiizas krais nuo se mi naa lai mek piipl priez im niem fi eva
6617,2CO,11,JNT,iina damaskos wan a king aretas govana dem sen suoja fi gyaad di siti giet so dat dem kuda ares mi
6618,2CO,11,JNT,bot dem neva kech mi kaaz som piipl let mi dong chuu wan winda iina di siti waal
6619,2CO,12,JNT,mi afi gwaan brag an buos iivn duo notn gud naa kom fram it nou mi ago brag an buos bout di vijan dem we di laad gi piipl an bout di siikrit sitn dem we im mek dem kom fi andastan
6620,2CO,12,JNT,mi nuo wan man wan a krais jiizas falara dem wa fuotiin ier ago im get tek op iina di aiyis paat a evn mi no nuo ef im badi did get tek op ar a jos im spirit di go a evn a onggl gad nuo
6621,2CO,12,JNT,an mi nuo se da man ya weda a im badi ar im spirit did get tek op a onggl gad nuo
6622,2CO,12,JNT,mi nuo se im get tek op iina evn an im ier som sitn we im wudn iivn nuo ou fi tel unu bout dem im ier som sitn we so siikrit nobadi sopuoz fi taak bout dem
6623,2CO,12,JNT,mi wi brag an buos bout sumadi laik dat bot wen it kom tu mi mi onggl ago buos bout di sitn dem we shuo se mi wiik
6624,2CO,12,JNT,bot iivn ef mi buos bout di sitn dem we apm tu mi mi wudn a gwaan laik se mi a fuul kaaz mi wuda a taak di chuut bot mi naa go du dat mi naa du it kaaz mi no waahn non a unu fi big mi op an rispek mi jos kaaz a di sitn dem we apm tu mi mi waahn unu fi rispek mi sieka wa unu si an ier mi tiich
6625,2CO,12,JNT,an fi tap mi fram get buosi bout di sitn dem we mi si gad lou wan a sietan ienjel dem fi komiin laik maka iina mi said da ienjel de aalwiez a kaaz mi pien so dat mi wi no get buosi
6626,2CO,12,JNT,a chrii taim mi beg di laad fi mek it go we fram mi
6627,2CO,12,JNT,bot im tel mi se mi wi gud tu yu an dat a aal yu ago eva niid kaaz wen yu wiik a da taim de yu wi riili si fi mi powa so mi api fi buos bout di sitn dem we mek mi wiik mi wi buos bout dem so dat krais jiizas powa wi kova mi an protek mi
6628,2CO,12,JNT,so mi api se mi wiik wen piipl chriit mi bad wen chobl tek mi wen piipl kaaz mi fi sofa an wen tingz aad mi stil api mi api fi sofa fi krais jiizas kaaz wen mi wiik a da taim de mi chrang
6629,2CO,12,JNT,mi did a gwaan laik se mi a fuul a unu fuos mi fi du it unu a di wan dem we shuda a taak gud bout mi kaaz dem big apasl de no av notn we mi no av iivn duo mi a no nobadi dem no muor dan mi
6630,2CO,12,JNT,di sitn dem we shuo se sumadi a riili wan apasl mi du dem mongks unu nof mirikl apm mongks unu an kaaz unu fi andastan nof sitn bout di spirit gad du nof powaful sitn mongks unu tu so powaful dat unu kudn iivn biliiv wa unu a si
6631,2CO,12,JNT,a wa mi du fi di ada choch dem we mi neva du fi unu di onggl ting we dem du we unu neva du a tek kier a mi mi neva presha unu fi gi mi notn wen mi did de mongks unu a mos so mi rang unu wen mi neva presha unu wel du paadn mi fi dat
6632,2CO,12,JNT,nou a tuu taim mi kom luk fi unu an mi redi fi kom agen so dat ago mek chrii da taim ya wen mi kom mi stil naa go presha unu fi notn mi naa presha unu kaaz mi no waahn unu moni wa mi waahn a fi elp unu kaaz pikni no fi a siev op fi tek kier a dem mada an faada a di mada an faada sopuoz fi a siev op fi di pikni
6633,2CO,12,JNT,mi api fi gi op aal we mi av aal gi we miself mi wi du aal we mi kyan du fi elp unu nou ef mi lov unu so moch unu fi lov mi les dan dat
6634,2CO,12,JNT,aarait so unu nuo se mi neva presha ar aks unu fi notn bot unu ago se mi chrikifai ou mi lai fi kech unu an tek advaantij a unu
6635,2CO,12,JNT,ou mi tek advaantij a unu unu tingk se mi du it wid di piipl dem we mi sen tu unu eni a dem eva tek advaantij a unu
6636,2CO,12,JNT,a mi push taitos fi kom luk fi unu an mi did sen wan neda breda we unu nuo wid im taitos did tek advaantij a unu di tuu a wi neva did a du di siem ting di tuu a wi neva did a gwaan di siem wie an a wok fi di siem riizn
6637,2CO,12,JNT,unu tingk se aal a dis we mi a rait a fi pruuv tu unu se wa wi a du rait kaaz wi a jiizas sorvant dem wi aalwiez tiich di chuut laik se gad tan op rait infronta wi an mi fren evriting we wi tiich a fi elp unu gruo chrang
6638,2CO,12,JNT,mi fried se wen mi riich de unu naa go tan ou mi waahn unu fi tan an mi naa go tan ou unu waahn mi fi tan mi fried se wen mi riich de a bier kyaskyas a gwaan piipl ago beks an a shout aafa dem wan aneda an piipl a bad main ada piipl fi dem sitn dem mi fried se mi ago fain unu a tel lai pan unu wan aneda an a susususu bout unu wan aneda an evribadi onggl ago bizniz bout demself wen mi kom de mi fried se mi ago fain piipl a gwaan buosibuosi an evriting ago ton opsaid dong
6639,2CO,12,JNT,mi fried se wen mi kom de gad we mi sorv ago mek mi fiil shiem agen an mi ago baal fi di wan dem we a sin an we naa chienj dem wiez an beg gad fi paadn dem dem naa beg gad fi paadn dem fi di doti laif we dem a liv an fi ou wail dem a gwaan dem naa beg gad fi paadn dem fi aal a di seks sin dem we dem a du
6640,2CO,13,JNT,da taim ya wen mi kom dat ago mek chrii taim mi kom luk fi unu an siem laik ou it rait dong iina gad wod se
6641,2CO,13,JNT,ef sumadi du sopm rang wi kyaahn jos ponish dem tuu ar chrii sumadi we si wa apm afi kom taak we dem si an pruuv se da sumadi de did du rang afta dat wi kyan ponish dem
6642,2CO,13,JNT,laas taim mi did de de dat a did di sekan taim mi kom luk fi unu mi did waan unu mi did tel di piipl dem we did a du rang an di res a unu tu fi tap it tap du rang kaaz wen mi kom bak mi naa go tek it iizi pan unu evribadi we du rang ago get ponish a dat mi did tel unu wen mi de de an nou iivn duo mi de faar fram unu mi a tel unu agen
6643,2CO,13,JNT,mi naa go tek it iizi pan nobadi sins unu did waahn mi fi pruuv se krais jiizas a yuuz mi fi taak tu unu wen im diil wid unu im no wiik im shuo im powa mongks unu
6644,2CO,13,JNT,a chuu se wen dem did niel im op pan di kraas im neva shuo im powa im mek imself wiik bot gad powa mek im kom bak alaiv an a liv nou an siem laik ou im did wiik a siem so mi wiik bot wan die unu wi si se gad powa ago mek mi liv laik ou krais jiizas a liv an mi ago gwaan liv wid im
6645,2CO,13,JNT,unu fi luk pan unuself luk an tes fi si ef unu riili a liv laik ou piipl we biliiv iina gad sopuoz fi liv unu no nuo se jiizas krais a liv iina unu ef unu no si se im a liv iina unu a fiel unu fiel di tes
6646,2CO,13,JNT,mi uop se unu wi kom fi si se wi neva fiel di tes
6647,2CO,13,JNT,nou wi prie tu gad se unu wi no du notn we rang no kaaz wi waahn fi mek wiself luk gud bot kaaz wi aalwiez waahn unu fi du we rait wi aalwiez waahn unu fi du we rait iivn ef it luk laik se wi did fiel di tes
6648,2CO,13,JNT,kaaz wi no av di powa fi tap di chuut ar uol it bak aal wi kyan du a elp fi pred it
6649,2CO,13,JNT,wi api wen unu chrang an wi wiik an wa wi a prie se a dat gad wi mek unu gwaan gruo chrang iina wa unu biliiv
6650,2CO,13,JNT,so mi a rait dem sitn ya tel unu wail mi no de de so dat wen mi riich mi no afi taak tu unu rof kaaz gad gi mi di powa an di rait fi karek unu bot im gi mi da powa de fi elp bil unu op no fi tier unu dong
6651,2CO,13,JNT,breda an sista aal mi av fi se fi don da leta ya a dat mi uop se unu wi api chienj unu wiez an liv ou unu sopuoz fi liv mi a beg unu lisn an fala aal we mi tel unu kom tugeda an biliiv di siem ting an liv iina piis wid unu wan aneda an gad we lov wi an we gi wi piis wi tan wid unu aalwiez
6652,2CO,13,JNT,unu fi tel unu wan aneda oudi an du it wid lov aal a di breda an sista dem sen oudi fi unu
6653,2CO,13,JNT,mi prie se di laad jiizas krais wi shuo unu lov iivn duo wi no dizorv it mi prie tu se gad wi aalwiez shuo unu im lov an dat di uoli spirit wi mek aal a unu liv tugeda az wan
6654,GAL,1,JNT,da leta ya a kom fram mi paal wan a jiizas krais apasl a no wan gruup a piipl mek mi ton apasl an a no man gi mi da wok ya fi du niida bot a jiizas krais an gad we mek im kom bak alaiv sen mi fi bi wan apasl
6655,GAL,1,JNT,a mi an di uol a di breda dem we de ya wid mi a rait da leta ya an it a fi aal a di piipl dem we go di choch dem iina gyaliesha
6656,GAL,1,JNT,mi prie se wi faada gad an wi laad jiizas krais wi shuo unu lov iivn duo wi no dizorv it an gi unu piis iina unu aat
6657,GAL,1,JNT,jiizas gi op im laif fi siev wi fram wi sin dem an fi frii wi fram aal a di wikid sitn dem we a apm nou a dat faada gad did waahn im fi du an so a dat im du
6658,GAL,1,JNT,mi prie se di uol a wi wi priez gad fi eva an eva iemen
6659,GAL,1,JNT,mi fraitn fi si ou unu kwik fi ton we fram gad we pik unu an we sen jiizas fi bi gud an kain tu unu unu ton we fram di chuu mesij an staat fala som ada mesij
6660,GAL,1,JNT,dem ada mesij de a no di chuu mesij a onggl wan chuu mesij de bout bot yu av som piipl we a kanfyuuz unu an we waahn fi chienj op di chuu mesij bout krais jiizas
6661,GAL,1,JNT,bot iivn ef a wan a wi ar wan ienjel fram outa evn kom an a priich sopm difrant fram di chuu mesij we wi did priich tu unu mi prie se gad wi fling im dong a el mek im sofa
6662,GAL,1,JNT,mi se it bifuo an mi a se it agen ef nobadi kom an priich sitn we no lain op wid di chuu mesij we unu did ier mi prie se gad wi fling im dong a el mek im sofa
6663,GAL,1,JNT,nou wen mi taak so a uu unu tingk mi a chrai fi win uova gad ar man a uu unu tingk mi a chrai fi mek api ef mi did stil a chrai fi mek piipl api wid mi mi wudn bi wan sliev fi krais jiizas
6664,GAL,1,JNT,breda an sista mi waahn unu fi nuo se di mesij we mi priich tu unu a no notn we nobadi mek op an tel mi
6665,GAL,1,JNT,nobadi neva bring it kom gi mi ar tiich it tu mi di mesij we mi priich tu unu kom fram gad an a jiizas shuo it tu mi
6666,GAL,1,JNT,kaaz unu ier bout ou mi did stie wen mi did a worship gad laik ou di juu dem worship gad unu ier bout ou mi yuus tu go roun an a mek gad piipl sofa bad bad an a mash op dem choch
6667,GAL,1,JNT,dem die de mi did wie aed a di ada juu dem we a did di siem iej laik mi kaaz mi did a fala di sitn dem we wi faada faada dem kom dong did tiich an mi fala it muor dan di uol a dem
6668,GAL,1,JNT,bot gad gud an kain tu mi im pik mi fram mi baan an im kaal mi fi du im wok an wen im did redi
6669,GAL,1,JNT,im mek mi nuo im bwai pikni jiizas so dat mi kuda tiich di piipl dem we a no juu bout im mi neva go taak tu nobadi wen dem sitn de apm tu mi
6670,GAL,1,JNT,an mi neva go a jeruusilem fi si dem we ton apasl bifuo mi di fos ting mi du a go a ariebiya an afta dat mi go baka damaskos
6671,GAL,1,JNT,a chrii ier afta dat mi go a jeruusilem go si siifas an mi spen fiftiin die wid im
6672,GAL,1,JNT,wen mi de de mi si jiemz di laad breda bot mi neva si non a di ada apasl dem
6673,GAL,1,JNT,gad a mi witnis aal a di sitn dem we mi rait tel unu a chuu sopm mi naa tel unu no lai
6674,GAL,1,JNT,mi lef fram jeruusilem an go a siriya an silisiya
6675,GAL,1,JNT,bot di piipl we fala jiizas an we go di choch dem iina judiya neva nuo we mi luk laik
6676,GAL,1,JNT,dem did onggl ier bout mi dem ier se paal di wan we mek nof a gad piipl sofa an we chrai mash op nof choch chienj im wiez an ton roun nou a tiich di mesij bout jiizas im staat du di siem sitn we im did a chrai fi tap
6677,GAL,1,JNT,an dem priez gad sieka wa apm tu mi
6678,GAL,2,JNT,den afta fuotiin ier mi go baka jeruusilem wid baanabas mi did tek taitos wid mi tu
6679,GAL,2,JNT,mi go bak de kaaz gad did mek mi nuo se a deso im waahn mi fi go an wen mi dong de mi miit wid di liida dem dem wan an mek dem ier di mesij we mi did a priich tu di piipl dem we a no juu mi mek dem ier it so dat dem wuda nuo se mi a tiich di chuut an so dat aal a di wok we mi did a du wudn kom tu notn
6680,GAL,2,JNT,nou taitos did de de wid mi an im a wan griik man im a no juu an dem neva fuos im fi get sorkomsaiz
6681,GAL,2,JNT,mi did taak tu di liida dem wan kaaz yu av som piipl we gwaan laik se dem a fala gad an a siniik kom iin mongks gad piipl so dat dem kyan wach dem jiizas frii wi kaaz wi an im kluos so dem a wach wi kaaz wi no afi fala di juu dem laa dem waahn wi fi fala da laa de laik se wi a sliev
6682,GAL,2,JNT,bot wi neva gi iin tu dem no iivn fi a likl wi neva du wa dem waahn kaaz wi did waahn fi mek shuor se unu gwaan biliiv di chuu mesij bout jiizas we wi did tiich unu
6683,GAL,2,JNT,di impuotant liida dem iina jeruusilem mi no bizniz wid ou impuotant di liida dem bi kaaz gad no luk pan dat im no paashal dem neva ad notn tu di mesij we mi priich
6684,GAL,2,JNT,dem neva ad notn kaaz dem si se a gad gi mi da mesij ya fi priich tu di piipl dem we a no juu gad gi mi jos laik ou im did gi di mesij tu piita so im kuda tiich it tu di juu dem
6685,GAL,2,JNT,an jos laik ou a gad pik piita fi bi im apasl an gi im di powa fi priich tu di juu dem a siem wie im pik mi an gi mi di powa fi priich tu di piipl dem we a no juu
6686,GAL,2,JNT,an wen di big impuotant liida dem jiemz siifas an jan si se a gad gi mi da speshal wok ya fi du dem shiek fi mi an baanabas an dem shiek wi an fi shuo se wi a wan a dem an dat wi fi gwaan tiich di gud nyuuz tu di piipl dem we a no juu jos laik ou dem a priich it tu di juu dem
6687,GAL,2,JNT,di onggl ting dem aks wi fi du a memba di puo an dat a di sed ting mi did wel waahn du
6688,GAL,2,JNT,bot lieta wen siifas did kom a antiyak mi go gens im an tel im tu im fies se wa im did a du did rang
6689,GAL,2,JNT,kaaz im yuus tu iit wid di piipl dem we a no juu bot wen som man we jiemz sen riich im kwik taim bak we fram dem im tap iit wid dem kaaz im did fried a wa di juu dem we fiil se yu afi sorkomsaiz wuda se bout im ef dem kech im a iit wid dem piipl de
6690,GAL,2,JNT,den chuu im du dat im mek ada juu we biliiv iina gad staat du di siem ting aal baanabas ton ipokrit tu
6691,GAL,2,JNT,bot wen mi si se dem naa ak laik ou di gud nyuuz se wi fi ak infronta evribadi mi se tu siifas se ef yu a wan juu an a liv laik di piipl dem we a no juu ou yu tingk yu ago get dem piipl de fi staat liv laik ou juu liv
6692,GAL,2,JNT,wi baan juu wi no komiin laik di piipl dem we a no juu we wi kaal sina kaaz dem no fala muoziz laa
6693,GAL,2,JNT,bot wi nuo se no chuu sumadi a fala di laa dat miin se tingz rait bitwiin dem an gad a onggl wen wi biliiv iina jiizas krais dat tingz kyan rait bitwiin wi an gad so iivn wi we a juu staat biliiv iina jiizas krais kaaz wi waahn fi mek tingz rait wid gad an wi nuo se dat naa apm ef wi jos a fala muoziz laa
6694,GAL,2,JNT,nou ef wen taim wi a mek tingz rait wid gad som a di juu dem se wi a sina chuu wi naa fala di laa unu tingk dat miin se krais jiizas a kaaz wi fi sin nuo sa
6695,GAL,2,JNT,bot ef mi go bak go bil di sed sitn dem we mi did tier dong wan taim den mi a riili wan sina
6696,GAL,2,JNT,so azkaadn tu di laa mi ded aredi kaaz mi naa fala it no muor mi tap fala it so dat mi kuda liv mi laif fi sorv gad it komiin laik se mi did ded pan di kraas wid krais jiizas
6697,GAL,2,JNT,an a no mi a liv no muor bot a krais jiizas a liv iina mi nou mi liv kaaz mi chos iina gad bwai pikni di wan we lov mi an we ded fi mi
6698,GAL,2,JNT,mi naa go ton mi bak pan gad lov an ou kain im bi tu mi kaaz ef sumadi kyan onggl mek tingz rait wid gad ef im fala di laa den krais jiizas ded fi notn
6699,GAL,3,JNT,unu fuulfuul gyalieshan unu a uu guzum unu mi tel unu klier klier tu unu fies ou jiizas did ded pan di kraas
6700,GAL,3,JNT,so a wan ting mi waahn unu fi tel mi nou unu get di spirit chuu unu fala di laa ar kaaz unu biliiv wa unu did ier
6701,GAL,3,JNT,a so unu fuul unu staat out a fala gad spirit an nou waahn go chrai fi don wid unu uona chrent
6702,GAL,3,JNT,aal a di sitn dem we unu go chuu unu did a sofa fi notn a kyaahn so it go
6703,GAL,3,JNT,wa mek gad gi unu im spirit an wok mirikl mongks unu unu tingk im du it kaaz unu fala di laa ar kaaz unu biliiv wa unu ier
6704,GAL,3,JNT,luk pan iebriyam
6705,GAL,3,JNT,im did biliiv iina gad an kaaz im chos iina gad gad si im az sumadi we du rait an tingz did rait bitwiin im an gad
6706,GAL,3,JNT,so unu niid fi andastan se di wan dem we chos iina gad laik iebriyam a dem a iebriyam pikni
6707,GAL,3,JNT,gad did av a plan fi mek tingz rait bitwiin im an di piipl dem we a no juu ef dem biliiv iina im im wuda siev dem an tek we dem sin dis a did di gud nyuuz we gad tel iebriyam fram wie bak wen an we rait dong iina gad wod gad tel iebriyam se
6708,GAL,3,JNT,piipl fram aal difrant konchri ago get bles sieka wa yu du
6709,GAL,3,JNT,so enibadi we biliiv iina gad laik ou iebriyam did biliiv gad ago bles dem jos laik ou im bles iebriyam
6710,GAL,3,JNT,gad ago ponish di piipl dem we a fala di laa an tingk se dat ago siev dem kaaz nobadi kyaahn fala aal a di laa dem an it rait dong iina gad wod se
6711,GAL,3,JNT,enibadi we no fala aal a di laa dem gad ago ponish dem
6712,GAL,3,JNT,so unu mos kyan si klier klier nou se nobadi kyaahn mek tingz rait wid gad jos chuu dem a fala di laa it aal rait dong se
6713,GAL,3,JNT,di piipl dem we mek tingz rait wid gad an we get dem sin tek we dem ago liv fi eva kaaz dem chos iina gad
6714,GAL,3,JNT,bot yu no afi biliiv iina gad fi fala di laa di laa no av notn fi du wid dat it rait dong iina gad wod se
6715,GAL,3,JNT,di wan dem we a fala di laa an du evriting we di laa se dem fi du dem wi liv azkaadn tu ou di laa se dem ago liv
6716,GAL,3,JNT,nou wi no aalwiez fala aal a di laa dem an sieka dat gad wuda ponish wi bot krais jiizas siev wi fram get ponish wen im kom an sofa fi wi im get ponish so wi wudn get ponish it aal rait dong iina gad wod se
6717,GAL,3,JNT,enibadi we dem eng op pan wan kraas gad a ponish dem
6718,GAL,3,JNT,jiizas ded fi wi so dat di piipl dem we a no juu an we biliiv iina im kyan get bles siem laik ou gad did bles iebriyam im du it tu so dat wen wi chos iina im wi kyan get di spirit we gad pramis fi gi wi
6719,GAL,3,JNT,breda an sista mi ago yuuz sopm we wi du evridie fi chrai an mek unu andastan wa mi a taak bout se tuu piipl mek a diil an di tuu a dem pramis fi du fi dem paat nobadi kyan brok da diil de ar ad notn tu it
6720,GAL,3,JNT,nou di pramis we gad mek tu iebriyam a did fi iebriyam an im pikni gad wod neva se a nof piipl it neva se an tu im pikni dem wa rait dong iina gad wod a
6721,GAL,3,JNT,tu im pikni
6722,GAL,3,JNT,a wan sumadi it a taak bout an da sumadi de a krais jiizas
6723,GAL,3,JNT,wa mi a chrai fi se a dat gad did mek wan pramis tu iebriyam wan pramis we im naa go brok fuo onjrid an toti ier lieta gad gi wi di laa da laa de no miin se gad naa go kip im pramis tu iebriyam di laa kyaahn chienj dat
6724,GAL,3,JNT,nou ef gad gi wi wa im gi wi kaaz wi fala di laa it miin se im wudn a kip im pramis an siem laik ou gad bles iebriyam kaaz a dat im pramis fi du a siem so im ago bles wi kaaz a dat im did pramis so im naa bles wi kaaz wi fala di laa bot kaaz a dat im se im wuda du
6725,GAL,3,JNT,nou som piipl ago se so wa wi get di laa fa gad mek wan pramis tu wi bot im gi wi di laa kaaz wi did a sin an im waahn wi fi liv rait gad did waahn piipl fi fala da laa de til wen iebriyam pikni we gad se im wuda bles kom nou wen gad did a gi wi di laa im sen som ienjel fi tel muoziz an den muoziz kom tel wi so muoziz a did wi lingk tu gad
6726,GAL,3,JNT,bot wen gad did a mek im pramis tu iebriyam im neva sen nobadi im kom taak tu im imself
6727,GAL,3,JNT,wiet so dat miin se di laa a go gens gad pramis nuo sa kaaz ef di laa we gad gi wi kuda mek wi liv fi eva den wi wuda a mek tingz rait wid gad wen wi fala di laa
6728,GAL,3,JNT,bot a no so it go iina gad wod it rait dong se sin av powa uova evribadi iina di worl it komiin laik se wi iina prizn an so gad pramis fi siev wi an mek wi liv fi eva ef wi biliiv iina jiizas krais
6729,GAL,3,JNT,bifuo di taim kom wen wi kuda chos iina jiizas an get siev di laa did av wi laik prizna an it did av wi laik prizna til a did taim fi gad shuo se wi kuda mek tingz rait wid im ef wi biliiv iina jiizas
6730,GAL,3,JNT,so di laa did a gyaad wi til krais jiizas kom it did a elp wi fi liv rait so dat wen jiizas kom wi kuda mek tingz rait wid gad ef wi biliiv iina im
6731,GAL,3,JNT,bot nou a taim wen wi kyan chos iina jiizas an get siev so wi no afi fala di laa no muor di taim fi it ruul uova wi don
6732,GAL,3,JNT,nou aal a unu a gad pikni kaaz unu biliiv an chos iina jiizas krais
6733,GAL,3,JNT,aal a unu get baptaiz an so nou unu an jiizas a wan an wen unu get baptaiz unu staat fi biyiev an gwaan laik im
6734,GAL,3,JNT,unu no plit op no muor unu no av piipl we a juu an piipl we a no juu ar piipl we a sliev an piipl we frii it no iivn mata ef unu a man ar uman aal a unu a wan kaaz aal a unu biliiv iina jiizas
6735,GAL,3,JNT,an ef unu bilang tu krais jiizas den unu a iebriyam pikni an aal a di sitn dem we gad pramis fi gi iebriyam unu wi get tu
6736,GAL,4,JNT,so wa mi a se a dat iivn duo wan pikni uon evriting we im faada av an wan die ago ruul uova it til im get big im komiin jos laik wan sliev
6737,GAL,4,JNT,im a laik wan sliev kaaz wen im likl im no uon notn ar inchaaj a notn ada piipl ruul uova im til di die wen im faada se im kyan ron tingz
6738,GAL,4,JNT,so yu si wi wi a laik da pikni de wen wi did yong di spirit dem we did av kanchuol uova di worl did av wi laik sliev
6739,GAL,4,JNT,bot wen di taim we gad set did kom im sen im bwai pikni jiizas iivn duo im a did gad pikni jiizas baan jos laik mi an yu im did av wan mada an im did afi fala di laa tu
6740,GAL,4,JNT,gad sen im bwai pikni fi frii aal a wi we a did sliev tu di laa so dat di uol a wi kuda ton gad pikni
6741,GAL,4,JNT,an kaaz di uol a wi a nou im pikni gad sen im bwai pikni spirit fi kom liv iina wi aat an a da spirit de we kaaz wi fi baal out faada mi faada
6742,GAL,4,JNT,so unu a no sliev no muor unu a gad pikni an kaaz unu a im pikni unu ago get aal we gad pramis fi gi im pikni dem
6743,GAL,4,JNT,iina di paas wen unu an gad neva kluos unu a did sliev unu a did sliev tu di sitn dem we unu kaal gad bot we a no riili gad at aal
6744,GAL,4,JNT,bot nou unu an gad kluos mi riili shuda se nou gad mek it so unu an im kyan kluos ou unu kyan ton unu bak pan im an a go bak go fala di wiik spirit dem we a ruul di worl an we naa no powa unu waahn go bak go ton dem sliev agen
6745,GAL,4,JNT,unu av speshal die mont an taim iina di ier wen unu go selibriet an av festival
6746,GAL,4,JNT,mi fried fi unu yu miin se aal a di wok we mi du aal di tiich mi did tiich unu aal a dat a fi notn
6747,GAL,4,JNT,mi a wan juu an mi naa fala di laa mi komiin jos laik unu we a no juu so breda an sista mi a beg unu du laik mi an no bada fala di laa unu neva du mi notn rang bifuo
6748,GAL,4,JNT,unu nuo se a chuu mi did sik mek mi did kom priich di gud nyuuz tu unu di fos taim
6749,GAL,4,JNT,an iivn duo mi siknis did mek tingz aad fi unu unu neva kin op unu nuoz pan mi ar ton unu bak pan mi insteda dat unu welkom mi laik ou unu wuda welkom wan ienjel fram gad ar laik ou unu wuda welkom jiizas krais
6750,GAL,4,JNT,dem taim de unu did api a wa apm fi chienj dat kaaz mi nuo fi shuor se dem taim de unu wuda du eniting fi mi ef unu kuda tek out unu uona yai dem gi mi unu wuda du it
6751,GAL,4,JNT,so wa mi a unu enimi nou kaaz mi tel unu di chuut
6752,GAL,4,JNT,yu si dem piipl de we a chienj op di gud nyuuz dem wel waahn fi win unu uova dem waahn unu fi jain dem bot dem no miin unu no gud wa dem a chrai fi du a ton unu gens mi kaaz dem wel waahn unu fi fala dem wid aal a unu aat
6753,GAL,4,JNT,it gud fi fala sitn wid aal a yu aat yu nuo bot onggl ef wa yu a fala a sopm gud an yu a du it fi di rait riizn a dat unu fi du aal di taim no jos wen mi de de wid unu
6754,GAL,4,JNT,mi pikni we mi lov jos laik ou mada go chuu nof pien wen dem a av biebi a siem so mi a fiil pien fi unu an mi naa go tap fiil pien til unu an jiizas a wan an unu staat fi biyiev laik im
6755,GAL,4,JNT,mi wish wid aal a mi aat se mi kuda de de wid unu nou an taak tu unu likl saafa kaaz mi kyaahn andastan wa a gwaan wid unu an mi a wori bout unu
6756,GAL,4,JNT,tel mi sopm aal a unu we waahn fi fala di laa an mek it kanchuol unu unu no andastan wa di laa a se
6757,GAL,4,JNT,kaaz it rait dong se iebriyam did av tuu bwai pikni wan a dem mada a did wan sliev bot di neks wan mada did frii
6758,GAL,4,JNT,di bwai we mada a sliev baan jos laik ou eni ada biebi baan an im mada get im siem laik ou ada mada get biebi notn neva speshal bout im bot di bwai we mada did frii im did speshal im baan kaaz gad did pramis iebriyam se im an siera wuda av wan pikni
6759,GAL,4,JNT,nou wi kyan tek wa apm wid iebriyam tuu bwai an yuuz it fi shuo di tuu pramis dem we gad mek di fos pramis afi du wid di laa we gad gi muoziz op a mount sainai da pramis ya a laik iegar jos laik ou fi ar pikni a sliev a siem so di piipl dem we a paat a da pramis ya a sliev tu
6760,GAL,4,JNT,so nou iegar tan fi mount sainai we de iina ariebiya shi komiin laik jeruusilem iina dem taim ya kaaz siem laik ou iegar an ar pikni a did sliev a siem so di piipl dem we liv a jeruusilem a sliev tu di laa
6761,GAL,4,JNT,bot di ada uman shi tan fi di nyuu jeruusilem we ago de iina evn shi frii an a shi a wi mada so wi frii tu
6762,GAL,4,JNT,kaaz it rait dong iina gad wod se
6763,GAL,4,JNT,uman we kyaahn av biebi
6764,GAL,4,JNT,we naa no pikni a unu fi a sing priez
6765,GAL,4,JNT,yu we neva fiil biebi pien yet
6766,GAL,4,JNT,jomp op an sing an shout
6767,GAL,4,JNT,kaaz di uman we naa nobadi
6768,GAL,4,JNT,shi ago av muor pikni dan di uman we av ozban
6769,GAL,4,JNT,so breda an sista siem laik ou aizak baan kaaz a dat gad did pramis iebriyam a siem so wi a gad pikni kaaz a dat gad did pramis
6770,GAL,4,JNT,iebriyam bwai pikni ishmiyel did baan laik ou eni ada pikni baan bot aizak did baan sieka gad spirit an siem laik ou ishmiyel did kaaz aizak fi sofa a siem so wi we a gad pikni a sofa nou
6771,GAL,4,JNT,bot wa gad wod se it se
6772,GAL,4,JNT,ron di sliev uman an ar pikni kaaz fi ar pikni kyan neva get wa di faada ago lef fi di frii uman an fi ar pikni
6773,GAL,4,JNT,so breda an sista wi a no di sliev uman pikni bot di frii uman pikni
6774,GAL,5,JNT,gad frii wi so dat wi wudn afi fala di laa so tan op chrang an no mek notn ar nobadi tek unu ton unu bak iina sliev
6775,GAL,5,JNT,unu lisn mi gud mi paal a tel unu se ef unu go mek dem sorkomsaiz unu notn we krais jiizas du ago wot notn tu unu at aal
6776,GAL,5,JNT,an agen mi a tel evribadi we go get sorkomsaiz se dem afi fala di laa an no jos som a di laa bot di uol a di laa
6777,GAL,5,JNT,yu si di wan dem we gaan bak gaan fala di laa an tingk se dat ago mek tingz rait bitwiin dem an gad dem kot aaf demself fram krais jiizas unu a mek it so dat gad naa go kyan gud an kain tu unu
6778,GAL,5,JNT,bot yu si wi di wan dem we a chos iina jiizas krais di uoli spirit mek wi nuo fi shuor se wi ago get aal a wa gad pramis fi gi wi so wi kyan wiet an luk fi aal we gad pramis fi gi wi kaaz gad mek tingz rait bitwiin wi an im aredi
6779,GAL,5,JNT,kaaz wen yu an jiizas a wan it no mata ef yu sorkomsaiz ar yu no sorkomsaiz di onggl ting wa mata a dat yu chos iina im an yu shuo se yu chos iina im wen yu shuo lov
6780,GAL,5,JNT,unu did a ron so aad an a gwaan so gud a uu kaaz unu fi tap fala an biliiv iina di chuut
6781,GAL,5,JNT,a kyaahn gad we kaal unu fi bi im pikni a kaaz unu fi tap fala di chuut
6782,GAL,5,JNT,laik piipl aalwiez se yu onggl niid wan likl bit a yiis fi mek di uol duo swel op
6783,GAL,5,JNT,mi biliiv iina gad an so mi shuor se unu naa go ton unu bak pan aal we mi tiich unu an go fala wa dem ada piipl de a se bot yu si di wan dem we a chrai fi kanfyuuz unu uu eva dem waahn fi bi gad ago ponish dem
6784,GAL,5,JNT,nou breda an sista ef mi did a priich se piipl mos sorkomsaiz stil unu tingk se di juu dem wuda stil a mek mi sofa aal nou ef mi did a priich dat insteda priich bout ou jiizas ded pan di kraas fi wi dem wudn beks no muor kaaz mi wuda a du wa dem waahn
6785,GAL,5,JNT,mi wish se di wan dem we a chrai fi kanfyuuz an a tel unu fi go get sorkomsaiz wuda jos go chap aaf aal a fi dem uon
6786,GAL,5,JNT,breda an sista gad kaal unu so dat unu kuda frii fram di juu dem laa bot dat no miin se unu kyan go liv eni ou unu waahn fi liv wa unu fi du a sorv an lov wan aneda
6787,GAL,5,JNT,wen yu luk pan it aal di laa riili a tel unu fi du a fi
6788,GAL,5,JNT,lov unu nieba laik ou unu lov unuself
6789,GAL,5,JNT,bot ef unu kip aan a bait an chaa op chaa op unu wan aneda laik unu a wail animal unu beta wach out kaaz unu ago mash op unu wan aneda
6790,GAL,5,JNT,mi a tel unu liv unu laif laik ou gad spirit se unu fi liv da wie de unu naa go gi iin tu sin an du di rang sitn dem we unu eva waahn fi du
6791,GAL,5,JNT,kaaz di rang sitn dem we di badi waahn fi du di spirit no waahn dat an di sitn dem we di spirit waahn fi du di badi no waahn dat di tuu a dem eva a fait wid dem wan aneda a so mek unu kyaahn aalwiez du wa unu waahn fi du
6792,GAL,5,JNT,bot ef gad spirit liid unu di laa naa no powa uova unu
6793,GAL,5,JNT,aal a wi nuo bout di sitn dem we piipl du wen dem mek dem badi kanchuol dem dem de piipl de sliip roun sliip roun wid evribadi an evriting dem main an aat doti dem naa no kanchuol uova demself
6794,GAL,5,JNT,di piipl we mek dem badi kanchuol dem worship aal kaina faalz gad an wok uobiya dem chriit piipl aad an dem lov kos an fait dem bad main piipl fi we dem av an it no tek notn fi set dem aaf di piipl dem we mek dem badi kanchuol dem eva waahn piipl fi rispek dem bot dem no rispek nobadi dem onggl bizniz wid demself dem kaaz piipl fi plit op an dem onggl taak tu dem fren
6795,GAL,5,JNT,aal dem waahn a wa ada piipl av dem de piipl de eva a jringk tu moch an a go aal kaina wail paati a dem de kaina sitn de dem lov du mi a waan unu jos laik ou mi did waan unu bifuo di wan dem we mek dem badi kanchuol dem an we du aal a di sitn dem we mi jos taak bout dem naa go kyan tek paat iina gad kindom
6796,GAL,5,JNT,bot gad spirit kaaz fi im piipl fi lov evribadi an aalwiez api no mata wa it kaaz dem fi liv gud wid piipl no fi lov fait an fi aalwiez tek taim wid ada piipl di spirit mek dem kain an mek dem eva a du gud fi piipl it kaaz dem fi bi sumadi we piipl kyan chos
6797,GAL,5,JNT,di spirit mek dem jengkl an mek dem nuo ou fi kanchuol demself no laa no de bout we wi tap yu fram liv so
6798,GAL,5,JNT,di piipl dem we bilang tu jiizas krais no mek dem badi ruul dem dem no du di wikid sitn dem we dem badi wel waahn du dem tap dem sitn de it komiin laik se dem niel dem op pan di kraas an kil dem
6799,GAL,5,JNT,so sins gad spirit gi wi laif mek wi liv ou di spirit waahn wi fi liv
6800,GAL,5,JNT,mek wi no get fula wiself an tingk se wi beta dan ada piipl mek wi no provuok wan aneda an mek wi no red yai fi wan aneda sitn dem
6801,GAL,6,JNT,breda an sista ef unu fain se sumadi we iina di choch a liv iina sin unu we a liv ou gad spirit se unu fi liv mos karek dem bot tek taim wid dem tek kier so unu no faal iina sin tu
6802,GAL,6,JNT,wen sumadi av prablem unu fi elp dem unu fi elp unu wan aneda kaaz wen unu du dat unu a du we krais jiizas se unu mos du
6803,GAL,6,JNT,kaaz ef sumadi tingk se dem big an impuotant bot dem a nobadi dem onggl a fuul demself
6804,GAL,6,JNT,evribadi mos luk iina demself an si ef wa dem a du rait unu no fi luk pan nobadi fi si ef unu rait unu mos onggl luk pan unuself an den ef wa unu a du rait unu kyan api wid unuself
6805,GAL,6,JNT,kaaz evribadi mos kyari dem uona luod
6806,GAL,6,JNT,unu we a lorn gad wod mos shier aal a di gud sitn dem we unu av wid unu tiicha
6807,GAL,6,JNT,no fuul unuself unu kyaahn tek gad mek preke eniting we unu plaant a dat unu ago riip
6808,GAL,6,JNT,so ef yu plaant di sitn dem we yu badi waahn a ded unu ago ded a dat unu ago riip bot ef yu plaant di sitn dem we gad spirit waahn yu wi riip laif wan laif we naa go don
6809,GAL,6,JNT,so mek wi no get taiyad fi du gud kaaz ef wi no gi op wen gad redi im wi mek wi riip nof gud sitn
6810,GAL,6,JNT,so weneva wi av di chaans fi du gud mek wi du it mek wi du gud fi evribadi wos ef dem a paat a gad fambili an biliiv iina jiizas laik wi
6811,GAL,6,JNT,unu si ou di leta dem big wen mi rait unu wid mi uona an
6812,GAL,6,JNT,di wan dem we a chrai fuos unu fi get sorkomsaiz dem jos waahn fi brag an buos bout demself dem a push unu fi get sorkomsaiz so dat dem no sofa kaaz dem wuda a sofa ef dem did a tel piipl bout ou jiizas ded pan di kraas fi siev dem
6813,GAL,6,JNT,no iivn di wan dem we sorkomsaiz a fala di laa bot dem waahn yu fi go get sorkomsaiz so dat dem kyan go brag bout ou dem kaaz yu fi du it
6814,GAL,6,JNT,mi uop se mi wi onggl buos bout ou jiizas ded pan di kraas fi mi an ou sieka im mi no liv laik ou di res a piipl iina di worl liv mi ded tu di worl an di worl ded tu mi mi uop se mi neva eva buos bout notn els bot dat
6815,GAL,6,JNT,a no notn ef yu sorkomsaiz ar yu no sorkomsaiz di onggl ting we mata a se gad tek yu an ton yu iina wan nyuu sumadi
6816,GAL,6,JNT,fi evribadi we grii wid mi mi prie se gad wi gi dem piis an dat im wi gud an kain tu dem an aal a im piipl dem
6817,GAL,6,JNT,fram nou aan nobadi fi gi mi no muor chobl kaaz mi av di maak dem pan mi badi we shuo se mi a gad sliev
6818,GAL,6,JNT,breda an sista mi prie se wi laad jiizas krais wi shuo di uol a unu lov iivn duo wi no dizorv it iemen
6819,EPH,1,JNT,mi a paal gad pik mi fi bi wan a jiizas krais apasl kaaz a dat im did waahn mi a rait da leta ya tu aal a gad piipl we de iina efisos an we riili chos iina jiizas
6820,EPH,1,JNT,mi a prie se faada gad an wi laad jiizas krais wi shuo unu lov iivn duo wi no dizorv it an gi unu piis iina unu aat
6821,EPH,1,JNT,wi priez gad im a di gad an faada fi wi laad jiizas krais kaaz wi an krais jiizas a wan faada gad mek wi spirit api an mek wi kyan tek paat iina evriting gud we kom fram evn
6822,EPH,1,JNT,fram wie bak wen bifuo gad mek di worl im pik wi an mek wi an jiizas wan im pik wi so dat wi kyan liv kliin an no av notn bad iina wi laif fi kip wi we fram im sieka ou im lov wi
6823,EPH,1,JNT,im mek op im main fram wie bak wen se im wuda tek wi fi im pikni dem sieka wa jiizas krais wuda du a dat im did waahn an it mek im api
6824,EPH,1,JNT,im du aal dem sopm ya so dat wi wuda priez im fi ou im gud an kain tu wi an im shuo wi ou im gud an kain tu wi wen im sen jiizas tu wi
6825,EPH,1,JNT,jiizas gi op im laif pan di kraas an fi im blod mek wan wie fi frii wi an paadn wi fram wi sin dem a chuu gad gud an kain mek dem sopm ya kyan apm
6826,EPH,1,JNT,an im did riili gud an kain tu wi gud an kain kyaahn don pan tap a dat im mek wi waiz an kyan andastan evriting
6827,EPH,1,JNT,an kaaz gad did waahn wi fi nuo im tel wi aal a im plan dem we nobadi neva nuo bout fram di staat im did mek op im main fi yuuz jiizas fi du aal a di sitn dem wa im plan
6828,EPH,1,JNT,wen gad mek op im main se di taim rait im wi mek jiizas ruul an av powa uova evribadi an uova aal a di sitn dem we iina evn an wa de pan di ort
6829,EPH,1,JNT,gad mek evriting apm jos laik ou im plan dem fi apm an fram wie bak wen im pik wi fi bi im piipl sieka jiizas an wa im wuda du
6830,EPH,1,JNT,im pik wi so dat wi we a did di fos wan dem fi chos iina krais jiizas wuda kaaz piipl fi priez gad wen dem si ou im big an powaful
6831,EPH,1,JNT,an wen unu did ier gad wod di chuu mesij we siev unu wen unu biliiv iina krais jiizas gad gi unu im uoli spirit we im did pramis fi shuo se unu a fi im
6832,EPH,1,JNT,di uoli spirit a onggl paat a aal a wa gad pramis fi gi wi wi wi get di ada sitn dem wen im don frii aal a im piipl dem im du it da wie de so dat piipl wuda priez im wen dem si ou im big an powaful iina evri wie
6833,EPH,1,JNT,so nou sieka aal a dem sitn ya fram di fos taim mi ier se unu chos iina di laad jiizas an dat unu lov gad piipl
6834,EPH,1,JNT,mi no tap gi tangks fi unu wen mi a prie
6835,EPH,1,JNT,mi prie se di gad fi wi laad jiizas di faada we big an powaful iina evri wie wi kaaz unu fi waiz an andastan evriting so dat unu kyan nuo im beta
6836,EPH,1,JNT,mi prie se gad wi uopm unu main so unu kyan andastan di sitn dem we im kaal wi fi tek paat iina an mi prie se unu wi andastan se di sitn dem we gad pramis fi gi im piipl dem big an nof
6837,EPH,1,JNT,pan tap a dat mi prie se unu wi andastan se notn kyaahn mach fi im powa we a wok fi di piipl we chos iina im da powa de a di siem chrang chrang powa
6838,EPH,1,JNT,we im yuuz mek jiizas kom bak alaiv an gi im di tapatap pozishan saida im iina evn
6839,EPH,1,JNT,fram im ai pozishan wich paat im sidong iina evn krais jiizas ruul uova evri spirit we av powa fi ruul iina dem taim ya an iina di worl we a kom
6840,EPH,1,JNT,gad put evriting anda krais jiizas fut an gi im powa uova evriting an gad mek im di liida fi di choch
6841,EPH,1,JNT,nou di choch a jiizas badi jiizas gi di choch laif an a im gi evriting evriwe laif
6842,EPH,2,JNT,wan taim unu spirit did ded kaaz unu did a brok gad laa an unu did a liv iina sin
6843,EPH,2,JNT,dem taim de unu yuus tu du di wikid sitn dem we di worliyan dem du unu yuus tu fala di wan we ruul an av powa iina di skai di spirit we a wok iina di piipl dem we ton we fram wa gad waahn dem fi du
6844,EPH,2,JNT,matarafak aal a wi yuus fi liv laka dat wan taim wi did a liv onggl fi wa wi badi waahn an fi di rang sitn dem wa wi main tel wi fi du wi did komiin jos laik evribadi els we fi get joj an ponish fi dem sin
6845,EPH,2,JNT,bot chuu gad gud an kain kyaahn don an sieka ou im lov wi nof nof
6846,EPH,2,JNT,aal wen wi spirit did ded sieka wi sin dem gad mek wi kom bak alaiv siem taim jiizas did kom bak alaiv a kaaz gad lov unu iivn duo wi no dizorv it mek im siev unu
6847,EPH,2,JNT,gad mek wi kom bak alaiv siem taim wid jiizas an mek wi sidong wid jiizas iina evn so wi kyan ruul wid im kaaz wi an jiizas a wan
6848,EPH,2,JNT,gad du aal a dis ya so dat iina di worl we ago kom im kyan shuo evribadi ou im lov wi iivn duo wi no dizorv it an kain tu aal a wi sieka wa krais jiizas du fi wi
6849,EPH,2,JNT,gad siev unu kaaz im lov unu iivn duo wi no dizorv it an kaaz unu chos iina im a no sieka notn we unu du mek im siev unu di nyuu laif we gad gi unu a wan prezent
6850,EPH,2,JNT,nobadi kyaahn brag an buos se gad siev dem sieka wa dem du
6851,EPH,2,JNT,a gad mek wi tan ou wi tan gad mek wi an jiizas wan so wi kyan du di gud sitn dem we im did plan fi wi du fram wie bak wen
6852,EPH,2,JNT,piipl we no sorkomsaiz a dat di juu dem kaal piipl we neva baan juu di juu dem kaal demself piipl we sorkomsaiz kaaz fi dem faada sorkomsaiz dem wen dem sumaal fi shuo se dem a gad piipl so memba
6853,EPH,2,JNT,se wan taim unu neva nou krais jiizas unu a neva paat a gad piipl izrel an unu kudn kip kompni wid dem niida di diil we gad mek wid im piipl neehn av notn fi du wid unu unu did iina di worl unu neva did a liv fi notn an unu neva nuo gad
6854,EPH,2,JNT,bot sieka jiizas krais blod unu we did de faar fram gad no de faar agen
6855,EPH,2,JNT,wan taim piipl we a juu an piipl we a no juu did iet dem wan aneda bot nou jiizas mek di tuu a dem liv laik wan im brok dong di iet we dem did fiil an we did a kip dem fram wan aneda it did komiin laik wan stuon waal nou dem kyan liv tugeda kaaz jiizas tek di tuu a dem an mek dem iina wan gruup a piipl
6856,EPH,2,JNT,an im du dat wen im ded pan di kraas an tek we di laa wid di ruul dem so wi no afi fala dem no muor im du dat so dat wid im uona laif im kuda mek piis mongks piipl we a juu an piipl we a no juu an so dat im kuda ton dem iina wan gruup a piipl
6857,EPH,2,JNT,wen jiizas ded pan di kraas im put di tuu gruup a piipl dem tugeda an im mek tingz rait bitwiin dem an gad a so kom im mek dem tap iet dem wan aneda
6858,EPH,2,JNT,so jiizas krais kom kom priich di gud nyuuz bout ou piipl kyan av piis wid gad im priich tu di juu dem we a gad piipl an tu piipl we a no juu we neehn nuo gad
6859,EPH,2,JNT,sieka krais jiizas di uoli spirit mek aal a wi kyan go tu faada gad
6860,EPH,2,JNT,so den unu a no chrienja an farina no muor nou unu a paat a gad piipl an unu bilang tu gad fambili
6861,EPH,2,JNT,unu komiin laik wan bildin jos laik ou bildin mek pan foundieshan a siem so unu av wan foundieshan fi unu foundieshan a di apasl an prafit dem an krais jiizas a di rakstuon we uol di bildin tugeda
6862,EPH,2,JNT,an a im bil op di bildin iina wan ous fi di laad
6863,EPH,2,JNT,so unu piipl we a no juu kaaz unu chos iina jiizas gad a bil op unu an di juu dem we chos iina jiizas im a bil unu op tugeda fi faam wan ous we gad spirit liv iina
6864,EPH,3,JNT,krais jiizas mek mi paal im prizna so mi kuda priich tu unu we a no juu
6865,EPH,3,JNT,nou mi shuor se unu ier aredi ou gad lov mi iivn duo mi no dizorv it im pik mi fi da speshal wok ya fi priich tu unu we a no juu
6866,EPH,3,JNT,unu nuo ou gad mek mi nuo bout im siikrit mesij we nobadi neehn nuo bout bifuo mi no tuu lang rait likl bit bout it
6867,EPH,3,JNT,wen unu riid wa mi rait unu wi andastan wa mi nuo bout di siikrit mesij bout krais jiizas
6868,EPH,3,JNT,gad neehn shuo da siikrit ya tu piipl bifuo nou bot iina dem taim ya im mek di uoli spirit tel im piipl dem we im pik fi bi im apasl an prafit dem bout di siikrit
6869,EPH,3,JNT,di siikrit mesij a dat wen piipl we a no juu biliiv iina di gud nyuuz dem ton gad pikni an tek paat iina aal a di gud sitn dem gad gi di juu piipl dem pan tap a dat aal a dem jain op tugeda wid di izrel piipl dem we bilang tu gad an sieka wa jiizas du dem gweehn get aal a wa gad pramis fi gi im piipl dem
6870,EPH,3,JNT,sieka ou gad lov mi iivn duo mi no dizorv it im yuuz im powa an pik mi fi gi mi da wok ya fi tel piipl bout di gud nyuuz
6871,EPH,3,JNT,iivn duo mi no impuotant laik di res a gad piipl dem gad shuo mi lov iivn duo mi no dizorv it an pik mi fi priich tu di piipl dem we a no juu an fi tel dem bout di nais sitn dem we krais jiizas gi im piipl dem sitn de so big dat nobadi kyaahn figa dem out
6872,EPH,3,JNT,gad mek evriting an a im pik mi fi mek evribadi nuo bout im siikrit plan an ou di plan ago wok out im did aid di plan fram evribadi fram wie bak wen
6873,EPH,3,JNT,gad du aal a dis so dat iina dem taim ya di choch wuda shuo di spirit dem we ruul an we av nof powa iina di skai ou gad riili riili waiz
6874,EPH,3,JNT,a so gad did plan it fi apm fram wie bak wen an im mek krais jiizas wi laad mek it apm siem laik ou im did plan it
6875,EPH,3,JNT,sieka jiizas an kaaz wi chos iina im im mek wi kyan kom tu gad frii an no fried a notn
6876,EPH,3,JNT,so mi a beg unu no bada fiil bad an fiil laik se unu waahn fi gi op sieka ou mi a sofa no du dat kaaz wa mi a sofa a fi unu uona gud
6877,EPH,3,JNT,sins mi nuo aal a dis mi go dong pan mi nii an prie tu faada gad
6878,EPH,3,JNT,a im mek evribadi we de a evn an aal uu de pan ort
6879,EPH,3,JNT,gad powaful an im gud an kain kyaahn don so mi prie se im spirit wi mek unu chrang
6880,EPH,3,JNT,chuu unu chos iina krais jiizas mi prie se im wi liv iina unu aat unu tan chrang iina gad lov jos laik ou chrii tan op chrang wen dem ruut gaan dong diip iina di grong sieka dat
6881,EPH,3,JNT,mi prie se unu an di res a gad piipl wi kyan andastan krais jiizas lov im lov we big an braad laik di sii an im lov we so nof it riich di skai
6882,EPH,3,JNT,mi prie se unu wi nuo bout krais jiizas lov iivn duo nobadi kyaahn figa out umoch im riili riili lov wi wen unu nuo bout krais lov gad wi tek kanchuol a unu laif iina evri wie so til unu komiin jos laik im
6883,EPH,3,JNT,tangks an priez tu di muos powaful gad im kyan du nof nof muor dan wa wi kyan tingk bout an nof muo dan wa wi kyan aks im fa kaaz a fi im powa a wok iina wi laif
6884,EPH,3,JNT,mek evribadi we bilang tu jiizas priez gad fi eva an eva iemen
6885,EPH,4,JNT,so den mi we de a prizn kaaz mi a sorv di laad a beg unu unu we gad pik fi bi im piipl mi a beg unu fi liv ou gad waahn unu fi liv
6886,EPH,4,JNT,ombl unuself an lorn fi tek taim wid unu wan aneda no bada rof op nobadi insteda dat aalwiez shuo lov wen unu a diil wid unu wan aneda no kwik fi get beks
6887,EPH,4,JNT,di uoli spirit mek di uol a unu ton wan so du unu bes an mek shuor se unu liv gud wid unu wan aneda
6888,EPH,4,JNT,aal a wi a wan badi an a onggl wan uoli spirit de we liv iina wi gad kaal aal a wi tu im di siem wie an aal a wi we gad kaal a luk fi get di siem sitn fram im we im kaal wi fa
6889,EPH,4,JNT,a onggl wan laad jiizas krais de aal a wi biliiv wan chuut an aal a wi get baptaiz fi wan riizn
6890,EPH,4,JNT,a onggl wan gad de an a im a faada fi evribadi a im ruul uova evribadi a im mek evribadi fi du im wok an a im shuo imself iina evribadi
6891,EPH,4,JNT,krais jiizas gi evri wan a wi wan speshal gif fi wi spirit dat shuo umoch im lov wi iivn duo wi no dizorv it
6892,EPH,4,JNT,a dat mek it rait dong iina gad wod se
6893,EPH,4,JNT,wen im go op a di ai ai plies
6894,EPH,4,JNT,im tek di piipl we a prizna
6895,EPH,4,JNT,an mek dem fala baka im
6896,EPH,4,JNT,an im gi nof gud sitn tu piipl
6897,EPH,4,JNT,wen taim it se dat im go op a wan ai ai plies we dat miin it no miin se im go dong iina di diip diip paat a di ort fos bifuo im go bak op
6898,EPH,4,JNT,di siem wan we go dong iina di diip paat a di ort a im siem wan go op a di ai ai plies ai op muor dan di skai im du dat so dat im kuda ruul di uol worl
6899,EPH,4,JNT,a im siem wan tek som a im piipl dem mek dem ton apasl im mek som ton prafit an im sen som fi go roun an priich di gud nyuuz im mek som ton paasn an tiicha
6900,EPH,4,JNT,im du aal a dis ya fi get gad piipl redi fi du gad wok an fi elp di choch fi gruo chrang
6901,EPH,4,JNT,chrang so til di uol a wi ton wan wan kaaz aal a wi chos iina gad bwai pikni iina di siem wie an aal a wi gruo op an biyiev jos laik im
6902,EPH,4,JNT,wen da taim de kom wi naa go komiin laik likl pikni we iizi fi get fuul op wi naa go komiin laik wan likl buot we di sii pich aal bout ar we briiz bluo aal uova di plies no laiyad jinal tiicha kyaahn kom chrik wi ar fuul wi op
6903,EPH,4,JNT,insteda gwaan laik se wi a pikni mek wi taak bout di chuu mesij bout jiizas an mek wi liv laik ou di mesij se wi fi liv an mek wi du it wid lov iina wi aat da wie de wi wi gruo op chrang iina aal saat a wie an get fi komiin laik krais jiizas di wan we a di ed fi di choch
6904,EPH,4,JNT,di ed kanchuol di difrant paat dem pan di badi an di jaint dem mek di difrant badi paat dem kanek op iina wan fi faam wan badi ef aal a di paat dem pan di badi du wa dem fi du di badi wi gruo chrang a siem so it go iina di choch wen evribadi du we dem supuoz fi du di piipl dem iina di choch wi gruo chrang wid lov iina dem aat
6905,EPH,4,JNT,so lisn nou mi a gad sorvant so mi av di rait fi tel unu wa unu fi du unu no fi liv no muo laik di piipl dem we no nuo gad we dem piipl de main tel dem fi du no mek no sens
6906,EPH,4,JNT,dem kyaahn andastan notn an dem no av no lat an paat iina di nyuu laif we gad gi kaaz dem no nuo bout gad an dem no nou notn bout gad kaaz dem ton dem main gens im
6907,EPH,4,JNT,dem no kier bout we rait ar rang no muo kaaz dem no av no shiem dem eva waahn fi du di sitn dem we dem badi waahn aal saat a naasi an wikid sitn dem jos kyaahn satisfai di muo dem du rang a di muo rang dem waahn fi du
6908,EPH,4,JNT,bot unu nuo se di wie dem a liv no lain op wid wa wi tiich unu bout jiizas krais
6909,EPH,4,JNT,mi shuor se wa unu ier bout im an wa unu lorn bout im a di chuu mesij bout im
6910,EPH,4,JNT,unu lorn se unu fi don we wid di uol laif we unu yuus tu liv an aal a di woklis sitn dem unu yuus tu du wen unu neva did a fala jiizas dem taim de unu did lov di wikid sitn dem we onggl did a mash op unu laif
6911,EPH,4,JNT,unu lorn ou fi kanchuol unu spirit an unu main fi tingk iina wan nyuu wie
6912,EPH,4,JNT,an unu lorn fi liv laik wan nyuu sumadi we gad mek aal uova agen gad mek unu fi tan jos laik im fi du wa rait an wa gud an kliin azkaadn tu di chuut
6913,EPH,4,JNT,so den unu fi tap tel lai
6914,EPH,4,JNT,mek aal a wi taak di chuut tu wi wan aneda
6915,EPH,4,JNT,kaaz di choch komiin laik wan badi an aal a wi a paat a it
6916,EPH,4,JNT,ef unu get beks bout sopm no mek dat kaaz unu fi sin
6917,EPH,4,JNT,an no mek di die don an unu stil beks wid wan aneda
6918,EPH,4,JNT,unu no fi gi di devl no chaans niida no mek im mek unu sin
6919,EPH,4,JNT,aal uu did a tiif mos tap tiif wa dem fi du a wok aad fi wa dem waahn da wie de dem wi av inof fi shier wid piipl we no av notn
6920,EPH,4,JNT,unu fi tap chat doti chat taak gud sitn aal di taim da wie de di sitn dem we unu se wi bil op di piipl dem we niid fi get bil op an enibadi we ier we unu se wi nuo ou gad lov dem iivn duo dem no dizorv it
6921,EPH,4,JNT,no du notn fi mek gad uoli spirit afi baal a im liv iina unu an put im speshal maak pan unu fi shuo se unu bilang tu gad an se wan die gad ago frii unu kaaz a dat im siev unu fa
6922,EPH,4,JNT,tap kyari beli fi unu wan aneda an beks op beks op an a get mad wid unu wan aneda tap it tap kos out an tier dong unu wan aneda an unu no fi wikid tu unu wan aneda niida
6923,EPH,4,JNT,unu fi kain an gud tu wan aneda unu no fi kip op wan aneda iina unu aat siem laik ou gad paadn unu sieka wa jiizas krais du a siem so unu fi paadn unu wan aneda tu
6924,EPH,5,JNT,so den sins unu a gad pikni an im lov unu unu fi chrai fi tan jos laik im
6925,EPH,5,JNT,lov unu wan aneda jos laik ou krais jiizas lov unu im gi op im laif fi wi laik wan swiit sakrifais we dem bon pan alta gi gad
6926,EPH,5,JNT,unu a gad speshal piipl so non a unu no fi get miks op iina naasi laif laik man a sliip wid uman we a no im waif man a sliip wid man ar uman wid uman unu no fi waahntiwaahnti niida dem de sitn de no fi de mongks gad piipl at aal at aal
6927,EPH,5,JNT,no yuuz doti wod an no bada wid aigl kielis an fuulfuul taak kaaz gad piipl no du dem sitn de wa unu fi du a gi gad tangks
6928,EPH,5,JNT,unu kyan nuo fi shuor se enibadi we sliip wid sumadi dem no marid tu dem kyaahn tek paat iina di nais sitn dem we put op fi gad piipl iina faada gad an krais jiizas kindom di siem ting go fi dem we du naasinis an dem we waahntiwaahnti dem piipl de a worship faalz gad
6929,EPH,5,JNT,unu no fi mek nobadi chrik unu wid wod we no mek no sens gad beks wid piipl we taak dem sitn de an im gweehn ponish aal a uu chat fuulinish an no du we im se
6930,EPH,5,JNT,so no kip kompni wid dem de saat a piipl de an no tek paat iina dem fuulinish
6931,EPH,5,JNT,wan taim unu did a liv iina di daak laik piipl we no nuo gad bot nou dat unu ton di laad pikni unu no iina daaknis agen unu iina lait so nou unu mos liv laik piipl we de iina di lait
6932,EPH,5,JNT,kaaz di sitn dem we kom fram di lait a onggl wa gud rait an chuu
6933,EPH,5,JNT,chrai fain out we di laad riili waahn unu fi du
6934,EPH,5,JNT,unu no fi tek paat iina di rang sitn dem we piipl we no nuo gad an we a liv iina di daak a du wa unu fi du a mek evribadi si se di sitn dem we dem piipl de a du no mek no sens
6935,EPH,5,JNT,kaaz di sitn dem we dem a aid an a du so naasi piipl shiem fi taak bout dem
6936,EPH,5,JNT,bot di lait shuo op aal a di sitn dem we iina di daak mek evribadi si
6937,EPH,5,JNT,lait shuo op evriting an mek wi si wa dem riili komiin laik a dat mek gad wod se
6938,EPH,5,JNT,unu we a sliip wiek op man
6939,EPH,5,JNT,aal a unu we ded kom bak alaiv
6940,EPH,5,JNT,an mek krais jiizas shain pan unu laka lait
6941,EPH,5,JNT,wach ou unu liv no gwaan laik unu a fuul ak laik se unu av sens
6942,EPH,5,JNT,evri chaans unu get fi du sopm gud du it kaaz a bier wikid sitn a gwaan iina dem taim ya
6943,EPH,5,JNT,so no bada gwaan laik unu chupid fain out we di laad riili waahn unu fi du
6944,EPH,5,JNT,no bada jringk chrang jringk an get jongk an galang bad an gwaan wid aal kaina naasinis wa unu fi du a mek di uoli spirit tek kanchuol a unu laif
6945,EPH,5,JNT,da wie de wen unu a taak tu wan aneda unu kyan yuuz saamz sing som im an sing di sang dem we di spirit gi unu unu wi kyan sing an mek myuuzik bobl iina unu aat an priez di laad
6946,EPH,5,JNT,unu fi gi tangks tu faada gad aal di taim fi evriting unu fi gi im tangks sieka wa di laad jiizas du fi unu
6947,EPH,5,JNT,kaaz unu av nof rispek fi di laad jiizas unu fi ombl unuself an lisn tu unu wan aneda
6948,EPH,5,JNT,di uman dem we av ozban mos ombl demself an du we dem ozban se dem fi du jos laik ou dem wuda ombl demself an du we krais jiizas se dem fi du
6949,EPH,5,JNT,dem fi du dis kaaz di ozban a di ed a di waif siem laik ou krais jiizas a di ed fi di choch im a di wan we siev di choch an di choch a fi im badi
6950,EPH,5,JNT,siem laik ou di piipl dem we mek op di choch ombl demself an du we krais jiizas se dem fi du a siem so di uman dem fi ombl demself an du we dem ozban waahn dem fi du
6951,EPH,5,JNT,nou di ozban dem fi lov dem waif siem laik ou krais jiizas lov di choch an ded pan di kraas fi it
6952,EPH,5,JNT,jiizas gi op im laif pan di kraas so dat im kuda mek di choch kliin an set ar wan said fi gad a di gud nyuuz we powaful dat im tek wash ar an mek ar kliin
6953,EPH,5,JNT,krais jiizas du dis so im kuda gi op im choch tu imself laik wan gruup a piipl we luk wel gud wan we no av no doti spat no ringkl ringkl ar notn laik dat bot wan we gud an kliin an no av no faalt at aal
6954,EPH,5,JNT,a siem so ozban fi lov dem waif siem laik ou dem lov dem uona self di wie ou im lov im waif shuo se im lov imself
6955,EPH,5,JNT,kaaz piipl no iet dem uona badi wa dem du a fiid an tek kier a demself siem laik ou krais luk aafa wi we mek op im choch
6956,EPH,5,JNT,im du it kaaz wi a paat a fi im badi
6957,EPH,5,JNT,sieka dat wan man wi lef im mada an faada yaad an go marid tu im waif an di tuu a dem tugeda ago komiin laik wan sumadi
6958,EPH,5,JNT,it aad fi andastan we dem sitn ya miin matarafak wa mi a taak buot yaso nobadi neva nuo bout it bifuo bot gad a mek wi nuo bout it nou mi a taak bout krais jiizas an im choch
6959,EPH,5,JNT,bot rait nou stil mi a tel di ozban dem se dem fi lov dem waif jos laik ou dem lov demself an di waif dem fi rispek dem ozban
6960,EPH,6,JNT,nou az fi unu pikni unu bilang tu di laad so unu fi du wa unu mada an faada tel unu fi du du it kaaz a di rait sitn dat an a dat gad waahn unu fi du
6961,EPH,6,JNT,it rait dong iina gad wod se
6962,EPH,6,JNT,rispek unu faada an unu mada
6963,EPH,6,JNT,da ruul ya a di fos ruul fram gad we av wan pramis tai tu it
6964,EPH,6,JNT,ef unu du dat evriting ago aarait wid unu an gad wi mek unu liv api pan di ort fi wan lang lang taim
6965,EPH,6,JNT,yu si aal a unu we a faada no mananggl an bada bada unu pikni dem an mek dem beks wa unu fi du a tek kier a dem an tiich dem fi liv di wie ou di laad waahn dem fi liv
6966,EPH,6,JNT,unu si unu we a sliev unu fi rispek unu maasta an du we dem waahn unu fi du unu fi sorv dem wid aal a unu aat siem laik ou unu wuda du we krais jiizas waahn unu fi du
6967,EPH,6,JNT,unu fi du wa dem tel unu se unu fi du du it no onggl kaaz dem a wach unu an unu waahn dem fi tingk se unu a du gud bot du it kaaz unu a krais jiizas sliev an unu nuo we gad waahn unu fi du
6968,EPH,6,JNT,unu aat fi api wen unu a du unu wok jos laik se unu a du it fi di laad no fi piipl
6969,EPH,6,JNT,memba se gad gweehn pie evribadi fi we dem du sliev ar no sliev
6970,EPH,6,JNT,an aal a unu we av sliev unu fi chriit unu sliev dem gud unu no fi chretn dem kaa memba se unu an unu sliev av di siem maasta iina evn an im no paashal wid nobadi
6971,EPH,6,JNT,dis a di laas sitn we mi a se unu an di laad kluos so mek im powa mek unu chrang
6972,EPH,6,JNT,siem laik ou suoja put aan dem speshal kluoz fi elp protek demself a siem so unu fi put aan unu aami kluoz dem we gad gi unu da wie de unu kyan fait di devl wen im kom gens unu wid im wikid chrik dem
6973,EPH,6,JNT,kaaz wi iina wan fait bot a no naamal sumadi wi a fait gens nuo wi a fait gens som wikid spirit iina di skai we av di powa an di rait fi ruul iina da taim ya we daak laik nait
6974,EPH,6,JNT,so unu fi put aan aal a unu aami kluoz dem we gad gi unu fi protek unuself da wie de enitaim di devl kom chrai fi wok im chrik pan unu unu wi kyan tan op chrang gens im unu wi fait im til im no av no fait lef iina im an wen unu don fait im unu wi stil tan op chrang
6975,EPH,6,JNT,unu wi tan op chrang wen unu faasn di chuut roun unu laik wan belt roun unu wies wen unu du di sitn dem we rait iina gad yai dem kyan protek unu laik ou suoja aiyan ves protek dem ches
6976,EPH,6,JNT,unu wi tan op chrang wen unu put aan di gud nyuuz we gi piipl piis iina dem aat siem laik ou unu put aan unu suoja shuuz pan unu fut dem
6977,EPH,6,JNT,an pan tap a aal a dat mek wa unu biliiv protek unu siem laik ou suoja shiil out di faiya aro dem we dem enimi shuut aafa dem
6978,EPH,6,JNT,an mek di fak se unu nuo se gad siev unu protek unu siem laik ou suoja elmit protek dem ed fram dem enimi an uol aan tait pan di suod we di uoli spirit gi unu dat a gad wod
6979,EPH,6,JNT,an evritaim unu a prie mek di uoli spirit liid unu an no mata wa no tap aks gad fi elp unu an aal a im piipl iina evriting nou dat unu nuo aal a dem sitn ya wach out an kip unu yai dem waid uopm aal di taim
6980,EPH,6,JNT,prie fi mi tu prie se gad wi elp mi an tel mi di rait wod fi se prie se mi wi no fried evritaim mi uopm mi mout fi tel piipl di siikrit mesij bout di gud nyuuz
6981,EPH,6,JNT,kaaz a dat krais jiizas pik mi an mek mi wan a im apasl fa an a dat dem lak mi op iina prizn fa so prie se mi wi priich di gud nyuuz di wie ou mi fi priich it an no fried a notn
6982,EPH,6,JNT,taikikos mi gud gud breda an uu aalwiez a du di laad wok wi tel unu evriting bout mi so unu wi nuo ou mi a du
6983,EPH,6,JNT,a dat mi sen im tu unu fa so unu wi nuo ou tingz a go wid wi an so dat wa im tel unu wi elp mek unu api
6984,EPH,6,JNT,mi prie se faada gad an wi laad jiizas krais wi elp aal a unu we chos iina im fi liv iina piis an lov unu wan aneda
6985,EPH,6,JNT,yu si aal uu lov wi laad jiizas krais mi prie se unu wi si ou gad lov unu iivn duo wi no dizorv it
6986,PHP,1,JNT,da leta ya a kom fram mi paal timoti de ya wid mi tu di tuu a wi a krais jiizas sliev mi a rait tu aal a unu we liv iina filipai we chos krais jiizas an mi a rait tu aal a di bishop an di diikan dem tu
6987,PHP,1,JNT,mi prie se faada gad an wi laad jiizas krais wi lov unu iivn duo wi no dizorv it an mi prie tu se im wi gi unu piis iina unu aat
6988,PHP,1,JNT,evritaim mi memba unu mi gi gad tangks fi unu
6989,PHP,1,JNT,evritaim mi prie fi unu sitn bobl op iina mi aat an mek mi wel api
6990,PHP,1,JNT,mi api fi unu kaaz fram di fos die unu biliiv unu staat elp mi pred di gud nyuuz an aal nou unu stil a elp mi
6991,PHP,1,JNT,so mi nuo dis fi shuor se a gad imself staat op da gud wok ya iina unu an im naa go tap nou im ago gwaan du we im a du iina unu laif til jiizas krais kom baka ort
6992,PHP,1,JNT,mi nuo se it aarait fi mi tingk da wie ya bout aal a unu kaaz mi lov unu an aal a unu elp mi wen mi did a tan op an a difen di gud nyuuz weda mi did lak op iina prizn ar mi did frii aal a unu tek paat iina di gud sitn we gad gi mi fi du iivn duo wi no dizorv it
6993,PHP,1,JNT,gad si an nuo ou mi lang fi si aal a unu sieka di lov we krais jiizas gi mi iina mi aat fi unu mi riili lang fi si unu
6994,PHP,1,JNT,so mi riili a prie se unu wi lov unu wan aneda muor an muor so unu kyan nuo an andastan
6995,PHP,1,JNT,an fain out di sitn dem we rait mi prie se wen unu fain out dem sitn de unu wi liv rait so nobadi kyaahn paint no fingga pan unu wen krais jiizas kom bak
6996,PHP,1,JNT,an dat evriting we unu du wi gud fi chuu a onggl krais jiizas kyan mek unu du dem sitn de mi a prie fi aal a dat so dat faada gad wi get nof rispek an priez
6997,PHP,1,JNT,ier mi nou breda an sista mi waahn unu fi andastan se aal we apm tu mi onggl mek di gud nyuuz bout jiizas pred muor an muor
6998,PHP,1,JNT,matarafak aal a di speshal suoja dem we gyaad di suoja kyamp wich paat mi de an evribadi els ya nuo se mi get lak op iina prizn kaaz mi a priich bout jiizas krais
6999,PHP,1,JNT,an sieka ou mi iina prizn muos a di breda an sista dem get briev an a priich gad wod an no friedifriedi no muor
7000,PHP,1,JNT,som a dem we a priich gad mesij bad main fi riil an dem a luk waar wid wi bot som riili a priich gad mesij outa wan gud aat
7001,PHP,1,JNT,di wan dem we priich gad mesij outa gud aat du it kaaz dem lov mi an dem nuo se mi de ya fi tan op fi di gud nyuuz
7002,PHP,1,JNT,di ada wan dem priich bot dem no riili miin we dem a se dem a du it fi di rang riizn dem a du it kaaz dem waahn fi mek mi av muo chobl fi diil wid iina prizn ya
7003,PHP,1,JNT,bot wa dat tu mi di onggl ting we riili mata tu mi a se di gud nyuuz bout krais jiizas a priich weda dem a du it fi di rait ar fi di rang riizn an kaaz it a priich mi api an mi ago gwaan mek miself api
7004,PHP,1,JNT,kaaz jiizas krais spirit a elp mi an kaaz unu a prie fi mi mi nuo se aal a di sitn dem we apm tu mi ago wok out so dat mi get frii
7005,PHP,1,JNT,so diip dong iina mi aat mi riili chos se notn we mi du ar we mi se ago mek mi shiem bot laik mi aalwiez du an a du rait ya nou mi eva ago priich an no fried a notn an mi eva ago mek krais jiizas get nof rispek weda mi ded ar alaiv
7006,PHP,1,JNT,ou mi si it a jiizas krais mi a liv fa an ef mi ded it wuda onggl ton out beta fi mi
7007,PHP,1,JNT,bot ef mi fi gwaan liv iina da badi ya mi wi get fi du nof muor sitn fi jiizas so wich wan mi fi pik mi riili no nuo
7008,PHP,1,JNT,mi no nuo wich wan fi pik it komiin laik eniwe mi ton maka juk mi mi wuda waahn fi ded an go liv wid krais jiizas dan tan ya kaaz dat wuda uol iip beta fi mi
7009,PHP,1,JNT,bot unu niid mi fi elp unu so it wuda beta fi mi tan iina da badi ya
7010,PHP,1,JNT,an mi nuo fi shuor se mi ago tan ya wid unu an gwaan elp unu so dat unu wi chos iina gad muor an muor an so dat unu wi muor api bout wa unu biliiv
7011,PHP,1,JNT,so wen mi kom bak kom luk fi unu agen unu wi kyan priez krais jiizas nof muor sieka wa im yuuz mi fi du fi unu
7012,PHP,1,JNT,so mek shuor se unu liv ou di gud nyuuz bout krais jiizas se unu fi liv da wie de weda mi kom luk fi unu ar mi no kom mi wi ier se aal a unu a tan op chrang tugeda fi di siem ting an a fait fi wa unu biliiv bout di gud nyuuz
7013,PHP,1,JNT,an no mek nobadi we a fait gens unu fraitn unu niida tan op chrang an dat wi shuo dem se dem ago luuz an dat unu ago win a gad imself ago mek unu win
7014,PHP,1,JNT,kaaz gad so gud tu unu im gi unu di chaans no onggl fi biliiv iina jiizas krais bot fi sofa fi im tu
7015,PHP,1,JNT,di siem sitn dem we unu did si mi go chuu an ier se mi stil ago chuu a di siem sitn unu a diil wid nou
7016,PHP,2,JNT,krais jiizas mek unu chrang kaaz unu an im kluos im lov unu so unu no afi wori bout notn unu an im uoli spirit a wan wen wan a unu a sofa di uol a unu fiil it an unu kain tu unu wan aneda
7017,PHP,2,JNT,so mi beg unu mek mi aat wel api lov unu wan aneda iina di siem wie an kom tugeda an biliiv di siem sitn aal a unu fi waahn di siem sitn an unu fi wok tugeda fi di siem riizn
7018,PHP,2,JNT,so no du notn jos so unu kyan get wa unu waahn an no shuo aaf fi chrai mek piipl tingk unu impuotant ar beta dan nobadi wa unu fi du a ombl unuself an chriit wan aneda beta dan ou unu wuda chriit unuself
7019,PHP,2,JNT,an unu no fi luk out onggl fi unuself wan bot unu fi kier bout unu breda an sista dem tu
7020,PHP,2,JNT,unu si siem laik ou krais jiizas tan a siem so unu fi tan tu an unu fi tingk jos laik ou im tingk
7021,PHP,2,JNT,iina evri wie im did aalwiez tan laik gad
7022,PHP,2,JNT,bot im neva tingk se im did afi eng aan pan dat
7023,PHP,2,JNT,insteda dat im gi op evriting laik se im a neehn nobadi
7024,PHP,2,JNT,an im kom dong a ort kom sorv laik wan sliev
7025,PHP,2,JNT,an kom mongks wi laik wan naamal sumadi
7026,PHP,2,JNT,an wen im du dat im ombl imself
7027,PHP,2,JNT,an du aal we faada gad did waahn im fi du im aal gi op im laif pan di kraas
7028,PHP,2,JNT,sieka we im du faada gad tek im op a evn an put im iina di tapatap pozishan
7029,PHP,2,JNT,an gi im wan speshal niem we biga dan evri ada niem
7030,PHP,2,JNT,faada gad du dat so evribadi iina evn an pan ort an anda di ort
7031,PHP,2,JNT,wi afi go dong pan dem nii sieka di niem jiizas
7032,PHP,2,JNT,an so dat evribadi wi afi go taak wid dem uona mout mek piipl ier se jiizas krais a fi dem laad
7033,PHP,2,JNT,an wen dem se dat faada gad wi get big op an nof rispek
7034,PHP,2,JNT,so mi gud fren unu si siem laik ou unu aalwiez du we gad waahn unu fi du no onggl wen mi de de wid unu bot wos laik ou mi no de de gwaan du di sitn dem we wi mek piipl si se gad siev unu an unu av nof rispek fi im iina evriting we unu a du
7035,PHP,2,JNT,unu kyan liv da wie de kaaz a gad a wok iina unu laif a gad mek unu waahn fi du di sitn dem we im waahn unu fi du an a im gi unu di chrent fi du dem tu an wen unu du dem it mek im wel api
7036,PHP,2,JNT,du we unu afi du an no bada grombl grombl an aagyu bout wa unu fi du
7037,PHP,2,JNT,da wie de nobadi kyaahn paint no fingga pan unu kaaz unu a gad pikni we a liv kliin an naa miks op iina di torbl sitn dem we di piipl we a liv iina da taim ya a du nuo unu a shain laik wan brait lait iina di worl
7038,PHP,2,JNT,unu fi tel di piipl dem gad mesij gad mesij bout ou dem kyan get di laif we mek dem liv fi eva an eva unu fi du dat so dat wen krais jiizas kom baka ort mi wi kyan buos bout unu se mi neehn ron ar wok so aad mongks unu fi notn
7039,PHP,2,JNT,bot iivn ef dem kil mi an jrien out mi blod laik wain we dem chuo pan sakrifais gi gad kaaz unu biliiv iina im an a sorv im mi wi api ye mi an unu ago api tugeda
7040,PHP,2,JNT,a siem so unu fi api unu fi api wid mi tu
7041,PHP,2,JNT,mi prie se wi laad jiizas wi lou mi fi sen timoti tu unu suun so dat dem kyan kom bak an tel mi ou unu a du an so dat mi no afi wori bout notn
7042,PHP,2,JNT,kaaz mi no av nobadi els laik im we riili kier bout unu an ou unu du
7043,PHP,2,JNT,kaaz evribadi els onggl a luk out fi demself dem no bizniz bout notn we jiizas krais kier bout
7044,PHP,2,JNT,bot unu wel nuo se di wie ou timoti liv shuo se im riili wok gud fi chuu kaaz siem laik ou wan faada an im bwai pikni wok wid dem wan aneda a siem so im wok kluos wid mi fi pred di gud nyuuz
7045,PHP,2,JNT,so mi plan fi sen im tu unu afta mi fain out ef dem ago let mi outa prizn
7046,PHP,2,JNT,bot mi chos di laad se dem suun frii mi so mi kyan kom luk fi unu tu
7047,PHP,2,JNT,bot mi tingk se mi riili afi go sen bak epafrodaitos kom a unu im a mi breda an di tuu a wi wok tugeda an im tan op chrang wid mi laik wan suoja a im unu did sen fi tek kier a aal wa mi did niid
7048,PHP,2,JNT,im wel waahn si aal a unu an im a lang fi kom uom tu kaaz im nuo se unu did ier se im did sik
7049,PHP,2,JNT,an im riili did sik fi chuu likl muos im ded bot gad tek piti pan im an a no im wan gad tek piti pan im tek piti pan mi tu kaaz im neehn waahn mi fi av chobl pan tap a chobl
7050,PHP,2,JNT,so mi wel waahn sen im bak tu unu so dat wen unu si im unu wi api an mi wi no afi a wori op miself
7051,PHP,2,JNT,so wen im kom tek im iin an chriit im gud laik wan a di laad piipl dem an gi im di kaina rispek we piipl laik im fi get
7052,PHP,2,JNT,kaaz im aalmuos ded sieka wa im did a du fi krais jiizas iivn duo im nuo se im kuda ded im du fi mi di sitn dem we unu kudn du
7053,PHP,3,JNT,mi breda an sista dem ya a di laas sitn dem we mi av fi se mi prie se krais jiizas wi mek unu wel api a no notn fi mi rait tu unu bout di siem sitn dem uova an uova agen matarafak dem wi elp kip unu sief tu
7054,PHP,3,JNT,mi a waan unu wach out fi di daag aat piipl dem wach out fi dem dem a uol wikid wach out fi dem man de we aalwiez a kot kot op dem badi
7055,PHP,3,JNT,bot a wi a di piipl we riili get sorkomsaiz no dem wi a di wan we worship gad iina di spirit priez krais jiizas an no buos aaf bout uu wi bi
7056,PHP,3,JNT,mi dipen pan gad iivn duo mi av nof sitn we mi kuda buos bout ef mi did waahn buos ef nobadi tingk se dem av notn fi buos bout mi av nof muor
7057,PHP,3,JNT,mi did get sorkomsaiz iet die afta mi baan fi mi mada an faada a baan izrelait mi kom fram benjamin chraib a piipl dem mi a iibruu iina evri wie wen it kom tu di laa mi a wan farisii we du evriting we di laa se fi du
7058,PHP,3,JNT,mi did so siiros fi du we mi tingk gad di se fi du dat mi yuus tu mek jiizas piipl dem sofa bad bad kaaz mi did tingk dem did a go gens gad wen it kom tu du we di laa se notn neva lef we mi neva du so nobadi kudn paint no fingga pan mi
7059,PHP,3,JNT,bot aal a dem sitn de wa mi yuus tu dipen pan fi mek mi rait iina gad yai dem komiin laik gyaabij nou dem no mek no sens nou dat mi an krais jiizas kluos
7060,PHP,3,JNT,bot a no onggl dat mi si se aal a dem sitn de no wot notn dem kyaahn kom kluos tu di powa we kom wen yu nuo mi laad jiizas krais wen yu nuo jiizas krais notn at aal kyaahn kom kluos tu dat evriting els komiin laik gyaabij tu mi nou mi gi op evriting fi get fi nuo krais jiizas an dat a di onggl ting we mata tu mi nou
7061,PHP,3,JNT,mi waahn jiizas fi tek ful kanchuol a mi badi an suol mi naa dipen pan notn we di laa se ar we mi kyan du fi mek miself rait iina gad yai mi a dipen pan di rait sitn dem we jiizas du kaaz fi get rait iina gad yai yu afi dipen onggl pan wa jiizas du
7062,PHP,3,JNT,aal mi kier bout a fi nuo krais jiizas an dat di powa we mek im kom bak alaiv wi wok iina mi mi waahn fi kyan go chuu eniting we mi afi sofa fi du we gad waahn mi fi du siem laik ou krais jiizas go chuu we im did sofa fi du we gad did waahn im fi du an siem laik ou im ded fi di rait riizn mi mek op mi main fi ded fi im tu
7063,PHP,3,JNT,so dat iina som kaina wie mi kyan en op mongks di wan dem we kom bak alaiv afta dem ded
7064,PHP,3,JNT,mi naa se mi riich we mi waahn fi riich aredi ar dat evriting we jiizas kaal mi fa mi a it aredi bot mi a pres aad aad fi ton di kaina sumadi krais jiizas pik an waahn mi fi bi
7065,PHP,3,JNT,mi breda an sista mi naa se mi a evriting we krais jiizas waahn mi fi bi yet bot da wan sitn ya mi a mek shuor a mi naa luk bak pan di sitn dem we mi ton we fram mi a pres aad aad an a luk infronta mi an a riich fi wa a kom
7066,PHP,3,JNT,mi a push aad fi go chuu an finish di ries an fi get di sitn dem we gad pudong iina evn fi mi kaaz a dat gad kaal mi fi chos krais jiizas fa
7067,PHP,3,JNT,so aal a wi we tingk di wie krais jiizas waahn wi fi tingk wi fi gwaan tingk da wie de bot ef non a unu no si tingz da wie de gad wi shuo unu an mek unu andastan wa mi se
7068,PHP,3,JNT,eniwie mek wi gwaan uol aan pan wa gad mek wi nuo aredi
7069,PHP,3,JNT,so breda an sista aal a unu fi liv laik ou mi liv luk fi di piipl dem we liv laik ou mi liv an fala dem
7070,PHP,3,JNT,di sitn dem we mi a tel unu nou mi did tel unu bout dem nof taim aredi an nou dat mi a tel unu agen dem a mek mi baal kaaz nof a dem piipl de we a kaal demself krais jiizas falara dem a muuv laik se dem a krais jiizas enimi krais jiizas we ded pan di kraas
7071,PHP,3,JNT,dem piipl de fi dem gad a dem beli an wa dem badi waahn di sitn dem we dem shuda shiem bout a dem sitn de dem a buos bout di onggl ting we ful op dem main a di sitn dem we iina da worl ya gad gweehn mash dong dem piipl de
7072,PHP,3,JNT,bot evn a fi wi konchri an a deso di wan we siev wi de jiizas krais wi laad an wi kyaahn wiet fi im kom bak
7073,PHP,3,JNT,im ago yuuz im powa an kanchuol evriting an im ago yuuz da siem powa de an chienj wi wiik badi dem an mek dem komiin laik fi im powaful badi
7074,PHP,4,JNT,mi breda an sista mi lov unu an mi mis an lang fi si unu so til unu mek mi api an mi kyan riili buos bout unu kaaz unu komiin laik wan kroun we mi get fi mi aad wok so mi waahn unu fi tan op chrang iina wa unu biliiv bout di laad
7075,PHP,4,JNT,mi a beg yuodiya an mi a beg sinteki fi di laad siek liv gud wid unu wan aneda
7076,PHP,4,JNT,an mi a beg unu mi gud gud fren we aalwiez elp mi iina mi wok fi di laad elp dem uman ya we aalwiez tan op chrang wid mi an elp mi pred di gud nyuuz elp klement an aal a gad piipl we wok wid mi tu dem niem rait dong iina gad buk we av di niem a evribadi we gad ago mek liv fi eva
7077,PHP,4,JNT,unu fi eva api kaaz unu an di laad a wan mi a se it agen unu fi api
7078,PHP,4,JNT,liv iina wan wie so dat evribadi kyan si se unu tek taim wid ada piipl di laad suun kom bak
7079,PHP,4,JNT,no wori wori op unuself bout notn we unu fi du a prie tu gad bout evriting aks im fi we unu waahn an gi im tangks fi evriting
7080,PHP,4,JNT,wen unu du dat gad wi gi unu piis iina unu aat an main iina wan wie we unu kyaahn iivn andastan im ago du it so unu no afi wori bout notn kaaz unu an di laad a wan
7081,PHP,4,JNT,mi breda an sista wan muor ting mi waahn se tu unu unu si eniting we chuu eniting we unu kyan rispek eniting we rait eniting we gud an kliin eniting we piipl kyan luk pan an fiil gud bout eniting we piipl kyan taak gud bout eniting we fit fi get big op a dem sitn de unu fi set unu aat an main pan aal di taim
7082,PHP,4,JNT,di sitn dem we unu lorn an we unu get fram mi an we unu ier an si mi du a dem sitn de unu fi aalwiez du wen unu du dem sitn de gad di onggl wan we kyan gi unu piis iina unu aat an main im wi bles unu
7083,PHP,4,JNT,mi riili api an mi priez di laad se unu memba mi agen mi nuo se unu aalwiez memba mi bot unu neva av no chaans fi du we unu did riili waahn fi du fi mi
7084,PHP,4,JNT,a no kaaz mi niid notn mek mi a se we mi a se kaaz mi lorn ou fi satisfai no mata ef mi av nof ar ef mi av likl bit
7085,PHP,4,JNT,mi nuo ou it fiil fi no av notn an mi nuo ou it fiil fi av nof mi lorn ou fi satisfai iina evriting no mata wa apm weda mi onggri ar mi beli ful weda mi av nof ar mi no av notn
7086,PHP,4,JNT,mi kyan du eniting kaaz krais jiizas gi mi di powa fi du it
7087,PHP,4,JNT,bot a gud sitn unu did du wen unu did elp mi wen mi did a go chuu mi chobl
7088,PHP,4,JNT,matarafak unu we de a filipai wel nuo se di fos taim wen mi priich di gud nyuuz tu unu an did a lef fi go a masiduoniya unu a di onggl choch we gi mi notn
7089,PHP,4,JNT,iivn wen mi did de a tesalonaika unu sen mi moni uova an uova wen mi did brok
7090,PHP,4,JNT,a no muor moni mi a luk fram unu mek mi a se dem sitn ya bot mi waahn unu du muor an muor gud sitn so gad wi pie unu bak wid aal braata
7091,PHP,4,JNT,mi get aal a di sitn dem we unu sen an nou mi av muor dan we mi niid so mi gud nou kaaz epafrodaitos gi mi evriting we unu sen kom aal a we unu sen kom komiin laik di swiit sumel we kom fram sakrifais we gad lov an gad api wid dat
7092,PHP,4,JNT,an kaaz unu an krais jiizas kluos fi mi gad gweehn gi unu evriting we unu niid an unu nuo se im wel rich an we im av kyaahn ron out
7093,PHP,4,JNT,so mek wi big op an priez faada gad fi eva an eva iemen
7094,PHP,4,JNT,tel aal a gad piipl we kluos wid krais jiizas oudi fi mi di breda an sista dem we de ya wid mi sen oudi fi unu tu
7095,PHP,4,JNT,aal a gad piipl sen oudi fi aal a unu speshali di wan dem we kom fram siiza yaad
7096,PHP,4,JNT,mi prie se wi laad jiizas krais wi shuo unu lov an bles unu laif iemen
7097,COL,1,JNT,da leta ya a fram mi paal mi a wan a jiizas krais apasl dem kaaz a dat gad did waahn an di leta a fram breda timoti tu
7098,COL,1,JNT,wi a rait da leta ya tu aal a gad piipl dem we de a kolasi di breda an sista dem we eva a chos iina gad an we kluos tu krais jiizas
7099,COL,1,JNT,wi prie se wi faada gad wi aalwiez shuo unu lov iivn duo wi no dizorv it an gi unu piis iina unu aat
7100,COL,1,JNT,gad wi laad jiizas krais faada wi eva gi im tangks wen wi prie fi unu
7101,COL,1,JNT,wi tangk im kaaz wi ier se unu chos iina krais jiizas an wi ier ou unu lov aal a gad piipl dem
7102,COL,1,JNT,unu du dem sitn de kaaz unu a luk fi get wa gad put op iina evn fi wi an unu nuo fi shuor se unu ago get dem wa gad put op a di sed sitn dem we unu did ier bout wen unu did ier di gud nyuuz an da mesij de chuu
7103,COL,1,JNT,piipl did bring di gud nyuuz kom gi unu an dem kyari it aal uova di worl it a bier fruut an a gruo jos laik ou it du mongks unu fram di fos die unu ier it an andastan umoch gad riili lov wi fi chuu an ou im chriit wi gud iivn duo wi no dizorv it
7104,COL,1,JNT,dis a di sed sitn unu lorn fram wi breda epafras wi lov im im sorv krais jiizas jos laik wi an im wok gud tu im wok fi jiizas no mata wa an wen im du dat im elp wi
7105,COL,1,JNT,im tel wi se unu lov aal a gad piipl dem an unu lov dem wid di lov we gad spirit gi unu
7106,COL,1,JNT,sieka dis fram di die wi ier dat wi no tap prie fi unu an a aks gad fi mek unu nuo fi shuor wa im waahn unu fi du wi prie se im spirit wi mek unu waiz an kyan andastan da wie de unu wi riili nuo wa im waahn
7107,COL,1,JNT,an a so kom unu wi kyan liv laik gad piipl an eva du di sitn dem we wi mek im api unu wi du aal kaina gud sitn an get fi riili nuo gad muo an muo tu
7108,COL,1,JNT,an wi prie se gad wi tek fi im powa an mek unu wel chrang so unu kyan uol aan no mata wa an no grombl grombl bot a sing sang iina unu aat
7109,COL,1,JNT,an a gi di faada tangks tu a faada gad mek unu gud inof fi kom get wa im pudong fi im piipl dem iina im kindom faada gad a lait an fi im kindom ful op a im lait
7110,COL,1,JNT,daaknis did ruul uova wi an gad kom siev wi fram di daaknis an bring wi wich paat im bwai pikni ago ruul uova wi im bwai pikni we im lov
7111,COL,1,JNT,an we paadn wi sin dem an mek wi go frii
7112,COL,1,JNT,jiizas a siem laik im faada unu kyaahn si gad bot unu kyan luk pan jiizas an si ou gad tan bifuo gad mek notn jiizas did de de im aiya dan evriting we gad mek
7113,COL,1,JNT,kaaz gad yuuz jiizas fi mek evriting we de a evn an we de pan di ort evriting aal we piipl kyan si an we dem kyaahn si evriting a im mek di powaful spirit dem we a liid ar a ruul evri singgl ting a im mek dem an a im dem mek fa
7114,COL,1,JNT,im de bout fram bifuo notn at aal did mek an evriting tan wich paat gad put dem sieka im
7115,COL,1,JNT,im a di ed fi di choch we a fi im badi so a im kanchuol it im a di wan we staat op evriting a im gi nyuu laif an im a di fos wan fi ded an kom bak alaiv da wie de im a fos iina evriting an im ruul uova evriting
7116,COL,1,JNT,eniting we mek gad gad de iina jiizas tu gad did api wid dat a im mek it apm so
7117,COL,1,JNT,an gad yuuz jiizas fi mek piis wid evriting an fi bring dem bak tu im weda dem de pan ort ar iina evn a dat im du wen im mek im bwai pikni bliid an ded pan di kraas
7118,COL,1,JNT,wan taim unu did faar fram gad a bier wikidnis unu yuus tu tingk bout an du an dat did mek unu an gad ton enimi
7119,COL,1,JNT,bot nou gad mek unu im fren sieka wa apm tu im bwai pikni im mek im bwai pikni ded so unu kuda get gud an kliin widout no maak ar no sin an unu no afi fiil gilti an im naa go bliem unu fi notn wen unu kom infronta im
7120,COL,1,JNT,a so it go ef unu riili uol aan chrang an gwaan chos iina im an ef unu no tap luk faawod tu di gud sitn dem unu ier bout wen unu ier di gud nyuuz piipl pred da gud nyuuz de aal uova di worl an mi paal mi ton gad sorvant so mi kyan pred di gud nyuuz tu
7121,COL,1,JNT,rait ya nou mi api se mi a sofa fi unu mi a sofa laik ou krais jiizas did sofa so mi kyan go chuu aal a we mi fi go chuu di sofarieshan mi a go chuu a fi mek gud sitn apm tu di choch krais badi
7122,COL,1,JNT,mi de bout fi sorv di choch kaaz gad pik mi fi du it im pik mi fi elp unu an fi mek unu kyan nuo evri piis a im mesij
7123,COL,1,JNT,di mesij a di siikrit we gad did aid fram wen di siem siikrit we nobadi at aal neehn nuo bout bot nou gad mek fi im piipl dem we gud an kliin nuo bout it
7124,COL,1,JNT,gad did waahn dem nuo umoch im riili riili bles unu unu piipl we kom fram aal bout da mesij ya se krais jiizas liv iina unu aat an unu kyan luk fi kom si an nuo ou gad big an powaful
7125,COL,1,JNT,wi pred di mesij bout im wi waan piipl an tiich piipl bout wa dem no fi du an wa dem fi du wen wi waan an tiich wi yuuz aal a di sens dem we gad gi wi an wi du aal a dis ya so evribadi kyan kom kluos tu krais jiizas an kyan kom ton ou gad waahn dem fi ton an no shaat a notn wen wi tek dem go infronta gad
7126,COL,1,JNT,a dis mi a wok fa mi a wok aad aad mi onggl kyan du dis kaaz krais jiizas gi mi powa fi du it
7127,COL,2,JNT,mi waahn unu nuo ou aad mi a wok fi unu an fi di piipl dem we de iina leyodiisiya an fi aal a uu neva miit mi yet an no nuo wa mi luk laik
7128,COL,2,JNT,mi a wok aad so dat unu aat no jrap wen unu kom kraas prablem an dat unu kyan kom tugeda an lov unu wan aneda da wie de gad wi bles unu an mek unu get fi nuo an riili andastan di chuu mesij di mesij bout gad siikrit an gad siikrit a krais jiizas
7129,COL,2,JNT,a im wan kyan mek unu andastan di chrezha dem we gad did aid dem chrezha de wi mek unu waiz an kyan andastan an riili nuo bout gad kaaz a iina krais jiizas dem chrezha de de
7130,COL,2,JNT,mi tel unu dis so nobadi kyaahn kom fuul unu op tu ou dem taak an mek unu go chrie wa dem se maita soun laik dem mek sens bot a pie lai
7131,COL,2,JNT,kaaz iivn duo mi mait no riili de wich paat unu de mi spirit de de wid unu siem wie an mi api fi si se aal a unu tugeda a tan op chrang an a chos iina krais jiizas
7132,COL,2,JNT,sins unu tek krais jiizas fi unu laad unu fi liv laik sumadi we kluos tu im
7133,COL,2,JNT,so jos laik ou chrii ruut de diip iina grong a so fi unu ruut fi beri diip dong iina im an jos laik ou bildin tan op pan sopm a im unu fi bil unu laif pan dat miin se unu fi dipen pan im muo an muo an du wa im tel unu fi du unu fi uol aan chrang an gwaan chos iina im jos laik ou wi did tiich unu fi du an no figet fi gi faada gad tangks aal di taim
7134,COL,2,JNT,wach unuself no mek nobadi chrap unu wid aagiment we onggl soun laik se dem mek sens bot we no riili mek no sens at aal nuo no mek dem tek unu ton no sliev dem aagiment de dis a taak bout ou piipl tingk bout sortn tingz an bout wa faada tiich dem pikni an we dem pikni de kom tiich fi dem pikni dem sitn de jos diil wid ou piipl luk pan di worl an a jos taak bout powaful spirit we iina di worl dem no av notn fi du wid di chuu mesij bout krais jiizas
7135,COL,2,JNT,uu jiizas bi no difrant fram uu gad bi eniting we mek gad gad de iina jiizas tu an aal wen im did de iina man faam im did tan siem laik gad
7136,COL,2,JNT,unu fi wach out tu kaaz gad mek unu liv fi riil kaa unu kluos tu krais jiizas unu no niid notn els kaa evri spirit we av powa an a ruul a jiizas ruul uova dem
7137,COL,2,JNT,an kaa unu kluos tu jiizas im sorkomsaiz unu unu no sorkomsaiz laik naamal laik wen piipl kot we skin fi shuo se dem a gad piipl nuo sa im kot unu we fram sin so sin naa no muo powa uova unu
7138,COL,2,JNT,an wen unu did get baptaiz a laik se unu did ded an beri wid krais jiizas an a laik se gad mek unu liv agen tu wen jiizas kom bak alaiv im du dat jos kaaz unu chos iina im powa a im tek we jiizas fram mongks ded piipl an mek im kom bak alaiv
7139,COL,2,JNT,wan taim unu did ded unu spirit did ded an unu neehn kot we fram sin yet so sin did stil av powa uova unu dem taim de bot gad mek krais jiizas gi unu laif im paadn wi fi aal a wi sin dem
7140,COL,2,JNT,im tier op aal we di laa se wi uo an niel dem pan di kraas im niel it op an muuv it outa wi wie wen im did ded pan di kraas an sieka wa apm tu im wi no afi pie fi notn agen
7141,COL,2,JNT,an so im tek we di powa fram aal a di spirit dem we did a ruul an we did av powa an shiem dem infronta evribadi a biit im biit dem wen im ded pan di kraas
7142,COL,2,JNT,so no mek nobadi joj non a unu an rait unu aaf sieka wa unu nyam ar jringk an no pie dem no main wen dem kom a tel unu bout no speshal uoli die we kom evri ier wen piipl worship gad ar bout di nyuu muun festival ar wan sabat die
7143,COL,2,JNT,aal a dem ruul de dem no notn laik di sitn dem we ago kom dem a onggl laik wan sheda fi dem sitn de dem a no di riil ting wa riil a krais jiizas
7144,COL,2,JNT,no fala nobadi we waahn mek unu fiil bad kaaz dem se unu no worship gad ou unu fi worship im dem gwaan an gwaan bout ou unu fi ombl unuself an bout ou unu fi worship ienjel no lisn dem dem dis a chat a galang bout wa dem kliem se dem si iina vijan bot dem a buos an dem no av notn fi buos bout sieka dem worliyan main
7145,COL,2,JNT,jiizas krais a di ed an dem no diil wid di ed no muo a di ed kanchuol di badi an di uol badi dipen pan it di ed mek di jaint an di mosl dem kom tugeda an a dem uol op di badi a dat mek evri paat a di badi wok tugeda an so di badi gruo ou gad waahn it fi gruo
7146,COL,2,JNT,sins krais jiizas ded pan di kraas di spirit dem we ruul iina da worl ya naa no muo kanchuol uova unu so sins unu did ded wid im wa mek unu a liv laik se unu bilang tu da worl ya a fala fi dem ruul an a du wa dem se
7147,COL,2,JNT,no uol op uol op dat no toch dis ar no ties dat
7148,COL,2,JNT,aal a dem ruul ya a taak bout fuud an jringk we onggl yuuz wan taim an we no wot notn afta dat an unu no fi fala dem ruul ya kaaz a jos piipl mek dem op an tiich dem
7149,COL,2,JNT,iivn duo dem ruul ya maita soun laik se dem mek gud sens dem push piipl fi worship di wie ou di piipl dem we mek di ruul dem kom tugeda an se piipl fi worship dem presha piipl fi gwaan laik se dem ombl an dem push dem fi anggl dem badi bad bout a sorv dem a sorv gad wen dem du dat dem ruul ya maita luk laik se dem mek sens bot dem no wot a ting dem no elp nobadi fi tan op chrang gens di rang sitn dem we di badi waahn an fi elp dem kip we fram aal a dem sitn de
7150,COL,3,JNT,sins gad mek unu liv agen wen krais jiizas did kom bak alaiv unu fi kip unu main an aat pan di sitn dem we de iina evn a dem sitn de unu fi waahn a deso krais jiizas de an im a sidong pan gad rait an said
7151,COL,3,JNT,so unu fi gwaan tingk bout di sitn dem we de iina evn an no bout di sitn dem we de yaso pan ort
7152,COL,3,JNT,unu du dat kaaz unu did ded an unu ago liv wid krais jiizas unu riili a liv duo unu no andastan bout it yet unu ago liv kaa unu an krais jiizas kluos an krais jiizas an gad kluos tu
7153,COL,3,JNT,a krais jiizas mek unu riili liv wen im kom bak piipl ago si an nuo ou big an powaful im bi dem ago si an nuo uu unu bi tu kaa unu ago de de wid im
7154,COL,3,JNT,eniting we insaida unu we bilang tu da worl ya dash it we mi a taak laik seks sin an ou unu maita lang fi go miks op unuself iina dem sitn de unu maita no tap tingk bout dem an waahn fi go du dem so til unu galang go du dem bot dem de no kliin unu fi dash we dat plos aal a di sitn dem we unu waahn waahn we no rait plos di wikid sitn dem we unu waahn fi du unu fi klier dem outa unu laif kil dem an unu no fi waahntiwaahnti niida aal waahn waahn tingz we unu no niid wen unu du dat a worship unu a worship dem sitn de insteda unu a worship gad
7155,COL,3,JNT,sieka aal a dem sitn ya gad beks bad an im ago ponish aal a uu a miks op iina dem an naa fala wa im se
7156,COL,3,JNT,a so unu did liv wan taim wen dem sitn de yuus tu kanchuol unu
7157,COL,3,JNT,bot nou unu fi get rid a aal a dem sitn ya no get beks an get so mad dat unu kyaahn iivn kanchuol unuself no kip malis niida an no chat bad bout piipl an tier dem dong an no mek no doti wod kom outa unu mout niida
7158,COL,3,JNT,no lai tu unu wan aneda kaaz unu don wid di uol taim laif nou an so unu naa du di sitn dem we unu yuus tu du agen
7159,COL,3,JNT,unu a nyuu sumadi nou an gad a mek unu komiin muo an muo laik im da wie de unu kyan riili get fi nuo im di wan we mek unu an we mek evriting els
7160,COL,3,JNT,sieka dat wi no av juu piipl difrant fram piipl we a no juu wi no av piipl we sorkomsaiz difrant fram di wan dem we no sorkomsaiz wi no kaal nobadi wail farina piipl an wi no av sliev difrant fram piipl we frii kaaz rait ya nou krais jiizas a aal wi bizniz bout an im iina aal a wi we a liv da nyuu laif ya
7161,COL,3,JNT,so laik ou unu a gad piipl we im pik an we im riili lov unu aat mos muuv insaida unu fi ada piipl unu fi kain tu dem an unu fi ombl unu fi jengkl an unu mos tek taim wid piipl
7162,COL,3,JNT,no mata wa apm unu fi bier wid unu wan aneda an paadn unu wan aneda no mata wa dem du paadn unu wan aneda jos laik ou di laad did paadn unu put aan aal a we mi a tel unu nou laik se a kluoz unu a put aan
7163,COL,3,JNT,an pan tap a aal a wa mi se unu fi put aan lov a lov bring di uol a dem tugeda laik se dem a onggl wan sitn an a so it fi go
7164,COL,3,JNT,krais jiizas gi unu piis so mek di piis we im gi unu tek kanchuol a unu aat im kaal unu fi kom liv iina piis wid unu wan aneda laik ou a di uol a unu kom tugeda an mek op di wan badi an gi gad tangks tu
7165,COL,3,JNT,an unu fi gwaan mek di mesij bout krais jiizas liv iina unu aat an bles unu iina evri wie so tiich an waan unu wan aneda du it laik unu av sens an du it wid saamz di im dem an di sang dem we gad spirit gi unu fi sing sing tu faada gad wid aal a unu aat an gi im tangks
7166,COL,3,JNT,an no mata wa unu du no mata wa unu se ar du unu fi memba se unu a di laad jiizas falara so du wa unu du laik sumadi we a fala im wen unu a du dat unu wi a gi faada gad tangks an unu wi kyan gi im tangks sieka wa krais jiizas du fi unu
7167,COL,3,JNT,aal unu we a waif unu fi lisn unu ozban rispek im an nuo se a im inchaaj kaaz a dat di laad waahn unu fi du
7168,COL,3,JNT,di ozban dem unu fi lov unu waif no chriit dem bad an gwaan laik se dem a unu sliev
7169,COL,3,JNT,pikni unu fi ier wa unu mada an faada se unu fi du kaaz a dat di laad lov
7170,COL,3,JNT,aal a unu we a faada an mada unu no fi faas faas wid unu pikni dem an se pie bad sitn bout aal a we dem du dat wi mek dem aat jrap an mek dem no waahn fi du notn at aal
7171,COL,3,JNT,an sliev unu maasta dem we de ya pan ort unu fi lisn dem an du aal we dem se unu fi du an no du dat onggl wen dem a wach unu ar jos kaaz unu waahn fi mek piipl api wid unu nuo unu fi riili lisn wa dem se an du wa dem se unu fi du ef dem a wach ar ef dem naa wach unu fi du dat kaaz unu a du wa rait iina unu aat an unu rispek gad
7172,COL,3,JNT,wateva unu a du du it wid aal a unu aat wok laik se a gad unu a wok fa an no fi piipl
7173,COL,3,JNT,kaaz unu nuo se unu ago get wa di laad pramis fi gi unu fi aal a di sitn dem we unu du kaaz a im unu riili a wok fa
7174,COL,3,JNT,az fi di wan dem we du rang gad ago gi dem bak sitn fi aal a di rang we dem du im no kier a uu dem
7175,COL,4,JNT,az fi unu we uon sliev unu fi chriit unu sliev rait an unu fi chriit dem fier kaaz unu nuo se unu av wan maasta iina evn tu
7176,COL,4,JNT,no tap prie unu fi wach out an get unu main redi fi akshan an gi gad tangks wen unu a prie
7177,COL,4,JNT,an beg unu du prie fi wi tu prie se gad wi klier di wie so wi kyan pred di siikrit mesij bout krais jiizas di mesij we nobadi neehn nuo bout a sieka da mesij ya dem chien mi op an av mi a prizn yaso nou
7178,COL,4,JNT,prie se mi wi get fi mek di piipl dem nuo bout da mesij ya an dat mi wi kyan tel dem it plien plien so dem kyan andastan kaaz a dat mi fi du
7179,COL,4,JNT,unu fi gwaan laik se unu av sens wen unu roun piipl we a no krais jiizas falara no wies no taim evri chaans unu get unu fi du dat
7180,COL,4,JNT,taak tu piipl nais an mek dem waahn fi iina wa unu a se jos sieka ou unu taak siizn op unu aagiment wid saalt so dem waahn fi ier muo an muo bout wa unu a se an unu fi nuo ou fi ansa evribadi tu
7181,COL,4,JNT,taikikos a wi gud gud breda im eva a chos iina gad wi lov im im a wok fi di laad jos laik wi im wi tel unu aal a wa a apm tu mi
7182,COL,4,JNT,mi sen im tu unu so im kyan tel unu ou wi a du an elp push unu fi gwaan an mek unu fiil api agen
7183,COL,4,JNT,im a kom wid oniisimos wi gud gud breda we wi lov tu an we eva chos iina gad im a wan a unu di tuu a dem wi mek unu nuo wa a gwaan uova yaso
7184,COL,4,JNT,ieristaakos we de iina prizn wid mi im sen oudi baanabas kozn maak se oudi tu mi tel unu bout maak aredi so ef im kom tu unu welkom im
7185,COL,4,JNT,an jiizas we piipl kaal jostos im sen oudi tu dem chrii man ya a di onggl juu we a wok wid mi fi get piipl fi staat fala gad an tek im fi dem king an mek im ruul uova dem an bwai dem elp an push mi uol iip
7186,COL,4,JNT,epafras we kom fram mongks unu an we a wan a krais jiizas sorvant dem im se oudi tu im eva a prie fi unu wid aal a im aat im prie se unu wi tan op chrang iina gad an no tap chos iina im im prie se unu wi biliiv iina gad so til nobadi kyaahn mek unu tap chos iina im an im prie aad se unu wi nuo fi shuor wa gad waahn unu fi du an fi biliiv
7187,COL,4,JNT,mi fi wan kyan tel unu ou aad im wok fi unu an fi di piipl dem we de a leyodiisiya an ierapolis
7188,COL,4,JNT,wi gud gud fren luuk di dakta im an diimas sen oudi tu
7189,COL,4,JNT,tel di breda an sista dem a leyodiisiya se mi se oudi tel nimfa oudi an gad piipl dem we miit op an av choch a ar yaad
7190,COL,4,JNT,afta sumadi riid da leta ya tu unu mek shuor se sumadi riid it fi di piipl dem a leyodiisiya we biliiv iina gad an unu fi riid di leta we mi sen go gi dem
7191,COL,4,JNT,tel aakipos dis fi mi mek shuor se yu don di wok we di laad gi yu fi du kaaz a im yaa wok fa
7192,COL,4,JNT,dis a mi paal mi a rait an tel unu oudi wid mi uona an memba se mi chien op iina jiel
7193,COL,4,JNT,mi prie se gad wi lov unu iivn duo wi no dizorv it
7194,1TH,1,JNT,dis a paal a mi silvanos an timoti a rait da leta ya
7195,1TH,1,JNT,wi a rait unu aal a di piipl dem we de a tesalonaika we biliiv iina jiizas krais aal a uu a gad an krais jiizas piipl dem
7196,1TH,1,JNT,mi prie se gad wi aalwiez shuo unu im lov iivn duo wi no dizorv it an mek unu av piis iina unu aat
7197,1TH,1,JNT,wi eva a gi gad tangks fi di uol a unu an a prie fi unu
7198,1TH,1,JNT,wi no tap prie an gi faada gad tangks fi unu kaaz wi memba ou unu du som gud sitn kaaz unu biliiv iina jiizas wi memba ou unu wok wel aad kaaz unu lov im an wi tingk bout ou unu neva eva tap luk tu im an so unu kuda pres aan no mata wa
7199,1TH,1,JNT,breda an sista we gad lov wi nuo se gad pik unu fi imself
7200,1TH,1,JNT,kaaz wen wi did bring wi gud nyuuz kom a neehn suoso wod wi bring kom bot wi bring di mesij wid powa we kom fram di uoli spirit an unu si se wi biliiv wid aal a wi aat se di gud nyuuz a chuu unu si aal a wa wi did du wen wi did liv mongks unu wi did du aal a dem sitn de fi elp unu
7201,1TH,1,JNT,unu staat fala wi an staat fala di laad tu an duo unu sofa bad bad unu biliiv iina di gud nyuuz siem wie no mata di sofarieshan kaaz di uoli spirit mek unu wel api
7202,1TH,1,JNT,an chuu dat unu ton di kaina piipl we aal a di piipl dem we biliiv iina gad we de iina masiduoniya an akaiya kyan fala
7203,1TH,1,JNT,an sieka wa unu a du aal piipl we no de iina masiduoniya an akaiya ier di gud nyuuz piipl aal bout a ier ou unu chos iina gad so wi no afi bada se notn tu dem
7204,1TH,1,JNT,kaaz dem siem wan taak bout ou unu chriit wi gud wen wi did kom wich paat unu de dem taak bout ou unu ton we fram unu faalz gad dem fi kom sorv gad di riil gad we no ded an we gi laif
7205,1TH,1,JNT,an dem taak bout ou unu a wiet fi jiizas gad bwai pikni fi kom fram evn jiizas we gad mek kom bak alaiv jiizas we siev wi fram gad jojment we a kom
7206,1TH,2,JNT,breda an sista unu nuo fi unuself se wen wi did kom tu unu nobadi kudn se wi kom fi notn
7207,1TH,2,JNT,unu nuo ou wen wi did de a filipai di piipl dem we inchaaj did mek wi sofa dem shiem wi bad bot gad gi wi di chrent fi kom tu unu siem wie an kom tel unu di gud nyuuz iivn duo uol iip a piipl did a chrai fi tap wi
7208,1TH,2,JNT,di mesij we wi bring kom gi unu neva kom fram no lai wi neehn tel unu fi di rang riizn an wi neehn a chrai fi chrik unu niida
7209,1TH,2,JNT,insteda dem sitn de wa wi did du wi taak laik man we gad tes an tingk gud inof fi sen wid di mesij bout jiizas wi naa chrai fi mek nobadi laik wi wi onggl waahn du wa gad waahn wi fi du kaaz a im a si wi aat
7210,1TH,2,JNT,an unu nuo se wi neehn kom swiitmout non a unu no taim at aal an gad si an nuo se wi neehn a chrai yuuz notn we wi se fi tek advaantij a non a unu niida
7211,1TH,2,JNT,wi neehn a luk fi piipl big wi op ar notn laka dat wi neva did a luk fi dat fram non a unu ar fram nobadi els niida
7212,1TH,2,JNT,an kaaz wi a apasl fi krais jiizas wi kuda kom bordn unu dong bot insteda dat wi chriit unu jengkl wen wi did de de siem laik wen mada we av yong biebi a tek kier a ar likl pikni dem
7213,1TH,2,JNT,wi lov unu so moch dat wi neva did onggl waahn unu nuo bout di gud nyuuz bot wi did glad fi du eniting wi kuda du fi elp unu tu kaaz unu miin so moch tu wi
7214,1TH,2,JNT,breda an sista wi shuor se unu memba ou aad wi did afi wok wi wok die an nait so wi neehn afi presha nobadi ar bordn unu dong wen wi did kom priich tu unu di gud nyuuz we kom fram gad
7215,1TH,2,JNT,unu siem wan si an nuo an gad si an nuo tu se wen wi did de mongks unu we biliiv wi neehn du notn rang wi du di rait sitn dem an nobadi kudn bliem wi fi notn
7216,1TH,2,JNT,an unu nuo se wi diil wid evri wan a unu laik ou wan faada chriit im uona pikni dem
7217,1TH,2,JNT,wi gi unu gud wod wi gi unu chrent an wi kip aan a beg unu fi liv laik gad piipl kaaz a im kaal unu iina fi im kindom an kaal unu fi kom nuo ou big an powaful im bi
7218,1TH,2,JNT,an sieka dis wi gi gad tangks aal di wail kaaz wen unu tek iin gad wod we unu did ier fram wi unu neehn tek it laik a wod we kom fram man bot unu tek it fi wa it bi fi chuu gad wod we a wok iina aal a unu we biliiv
7219,1TH,2,JNT,breda an sista unu komiin jos laik gad choch dem iina krais jiizas we de a judiya kaaz a fi unu uona piipl dem we de wich paat unu de a mek unu sofa di siem wie ou di judiyan piipl dem mek dem we de a judiya sofa
7220,1TH,2,JNT,a dem siem judiyan piipl de kil aaf di laad jiizas dem did kil di prafit dem tu an den dem kom kom mek wi sofa dem mek gad beks bad an dem an nobadi a no fren
7221,1TH,2,JNT,an aal wen wi fi taak tu di piipl dem we a no juu so dem kyan get siev di judiyan piipl dem did chrai fi no mek wi taak tu dem bot dem eva a sin a galang so til dem bok so gad kech op wid dem nou an a joj dem aad aad
7222,1TH,2,JNT,breda an sista mek wi taak bout wi nou wen dem mek wi afi lef unu aal ef a did jos wan owa bwai wi mis unu wi maita kyaahn si unu bot wi did a tingk bout unu siem wie an chrai aad aad fi si unu
7223,1TH,2,JNT,so wi did waahn fi kom tu unu mi fi wan paal mi chrai uova an uova bot sietan blak wi
7224,1TH,2,JNT,mi did waahn kom luk fi unu kaaz aftaraal a uu mek wi kyan luk faawod fi di die wen wi laad kom bak kaaz wi nuo fi shuor se unu ago gwaan biliiv iina im an a uu mek wi api so ar uu mek wi ago kyan buos infronta im wen im kom bak buos laik se wi win medal iihn no unu
7225,1TH,2,JNT,kaaz fi riil man a unu mek wi proud an api so
7226,1TH,3,JNT,so wen wi kudn bier it no langga wi did api fi tan iina atenz wi wan
7227,1TH,3,JNT,an wi sen timoti tu unu timoti wi breda we a wok wid gad an a priich di gud nyuuz bout krais jiizas wi sen im fi bil unu op iina wa unu biliiv an fi mek unu kyan uol aan
7228,1TH,3,JNT,so dem sofarieshan ya kyaahn shiek op non a unu kaaz unu siem wan nuo se a dat gad plan fi wi
7229,1TH,3,JNT,memba wen wi did de wich paat unu de wi did waan unu lang bifuo it apm se wi did a go sofa an si de a dat apm unu don nuo dat aredi
7230,1TH,3,JNT,a so kom wen wi kudn bier it no langga mi did afi sen timoti fi fain out ef unu a uol aan chrang an a gwaan chos iina gad kaa mi did fried se sietan did mek unu du rang an so aal di wok we wi did du mongks unu wudn wot notn
7231,1TH,3,JNT,bot nou timoti kom bak kom gi wi gud nyuuz bout ou unu stil biliiv iina jiizas chrang chrang an ou unu lov gad tu im tel wi se unu eva a tingk bout wi iina som gud wie an ou unu lang fi si wi jos laik ou wi lang fi si unu
7232,1TH,3,JNT,so breda an sista iivn duo wi de ya an a go chuu wi uona chobl an sofarieshan wi fiil gud iina wi aat kaaz unu tan op chrang iina gad an a gwaan chos iina im siem wie
7233,1TH,3,JNT,an nou wi riili a liv sins wi nuo se unu a tan op chrang iina gad
7234,1TH,3,JNT,wi kyaahn tangk gad inof fi unu an fi ou api unu mek wi fiil wen wi go bifuo gad
7235,1TH,3,JNT,nait an die wi prie aad aad fi unu a aks gad fi mek wi si unu agen so wi kyan gi unu wateva unu niid fi chos im iina evri wie laik wa unu sopuoz fi a du
7236,1TH,3,JNT,nou wi prie se faada gad imself an wi laad jiizas wi mek wi kyan kom luk fi unu
7237,1TH,3,JNT,an wi prie se di laad jiizas wi elp unu fi lov unu wan aneda muo an muo an ada piipl tu so unu wi lov piipl di siem wie ou wi lov unu
7238,1TH,3,JNT,da wie ya unu aat wi get chrang so unu wi du di sitn dem we shuo se unu bilang tu wi faada gad an so im naa go kyan bliem unu fi notn wen unu tan op infronta im wen wi laad jiizas kom bak wid aal a im piipl dem
7239,1TH,4,JNT,nou breda an sista fi don wa wi did a se bifuo wi did don tiich unu aredi ou fi liv so gad wi api wid unu an wi nuo se a so unu a liv bot wi a aks unu an a beg unu iina di laad jiizas niem fi liv so muo an muo
7240,1TH,4,JNT,kaaz unu nuo se wa wi tel unu fi du a dat di laad jiizas se unu fi du
7241,1TH,4,JNT,gad waahn unu fi liv wan laif we gud an kliin an we shuo se unu a fi im uona piipl so unu fi kip we fram aal kaina seks sin
7242,1TH,4,JNT,evri wan a unu fi nuo ou fi kanchuol unu badi iina wan wie we gud an kliin an we shuo se unu a gad piipl an iina wan wie we piipl kyan rispek
7243,1TH,4,JNT,unu no fi go roun an a dabldabl iina seks sin laik di worliyan dem we no nuo gad
7244,1TH,4,JNT,an unu mosn chriit unu breda an sista dem iina wan wie we no rait unu no fi tek advaantij a dem kaaz di laad ago ponish piipl fi aal a dem kaina sin ya wi did don tel unu an waan unu aredi
7245,1TH,4,JNT,kaaz gad neehn kaal wi fi wi dabl iina seks sin bot fi liv kliin
7246,1TH,4,JNT,an enibadi we no du dis a no jos man dem naa fala bot dem ton dem bak pan gad gad we gi unu im uoli spirit
7247,1TH,4,JNT,nou fi taak bout ou unu fi lov unu breda an sista dem we biliiv iina jiizas mi no niid fi rait an tel unu bout dat kaaz gad imself don tiich unu ou fi lov unu wan aneda
7248,1TH,4,JNT,an fi riil unu lov unu breda an sista dem we de aal uova masiduoniya bot mi breda an sista wi a beg unu du dat muo an muo
7249,1TH,4,JNT,unu fi chrai aad fi liv wan kwaiyat laif an no go roun wid no loud naiz a aagyuaagyu unu fi main unu uona bizniz an no meglmegl an unu fi wok wid unu an jos laka ou wi tel unu fi du
7250,1TH,4,JNT,da wie de ou unu liv wi mek piipl we no biliiv an chos iina gad rispek unu an unu no afi luk tu nobadi fi notn niida
7251,1TH,4,JNT,breda an sista wi waahn unu fi nuo bout wa riili apm tu aal a dem we jrap asliip da wie ya unu wi no baal an muon laik di piipl dem we no nuo gad an no ekspek notn gud fi apm afta sumadi ded
7252,1TH,4,JNT,wi biliiv se jiizas ded an kom bak alaiv so wi biliiv se gad ago mek evribadi we chos iina jiizas kom bak alaiv wen jiizas kom bak
7253,1TH,4,JNT,wa wi a tiich unu ya nou a wa di laad wod se wi we stil alaiv wen di laad kom bak wi naa go miit op wid di laad bifuo dem we ded aredi yu no
7254,1TH,4,JNT,kaaz di laad imself ago kom dong fram outa evn an piipl ago ier im baal out loud dem ago ier di ed ienjel kaal out an gad chompit ago bluo an di piipl dem we ded we did biliiv iina krais jiizas dem ago kom bak alaiv fos
7255,1TH,4,JNT,den wi we stil a liv an we de pan ort siem wie wi an dem ago get tek op iina di kloud dem fi miit di laad iina di ier an a so wi ago en op de wich paat di laad de fi eva
7256,1TH,4,JNT,so yuuz dem wod ya elp unu wan aneda so unu aat wi no evi dong
7257,1TH,5,JNT,breda an sista mi no afi rait unu bout di taim an di die wen dem sitn de ago apm
7258,1TH,5,JNT,kaaz unu don nuo se di die wen di laad a kom bak ago kom iin sodn jos laik wan tiif iina di nait
7259,1TH,5,JNT,wen piipl staat fi se wi av piis an evriting sief braps a dat de taim tingz ago ton opsaid dong sofarieshan ago lik dem so faas laik wen pien staat riich di uman we bout fi av biebi an dem naa go kyan ron we fram it
7260,1TH,5,JNT,bot breda an sista unu nuo tu moch fi di die wen di laad kom kom fraitn unu laik tiif iina nait
7261,1TH,5,JNT,kaaz di uol a unu bilang tu di lait an unu bilang tu di die wi no av notn fi du wid nait an daaknis
7262,1TH,5,JNT,so mek wi no sliip laik dem we a liv iina di daak bot mek wi kip wi yai waid uopm an wi ed skruu aan gud
7263,1TH,5,JNT,kaaz aal uu sliip sliip a nait taim an dem de we jongk aaf demself a nait taim dem get jongk
7264,1TH,5,JNT,bot wi we bilang tu di die wi fi tingk chriet an chos iina gad an lov im da wie de wi a protek wiself jos laik di suoja dem wen dem wier di metal ves an jos laik ou di suoja dem put aan di elmit fi protek dem ed a siem so wi fi protek wiself an luk faawod fi gad siev wi an biliiv iina wi aat se im ago du it
7265,1TH,5,JNT,kaaz gad neehn put wi ya so im kuda mek wi sofa bot im du wa im du so di laad jiizas krais kuda siev wi
7266,1TH,5,JNT,jiizas ded fi wi so weda wi alaiv ar wi ded di uol a wi kyan go liv wid im
7267,1TH,5,JNT,so unu fi taak di sitn dem fi elp unu wan aneda get chrang laik wa unu a du nou an gwaan bil op unu wan aneda
7268,1TH,5,JNT,breda an sista nou wi a beg unu fi rispek di piipl dem we a wok aad mongks unu an we a liid an tiich unu
7269,1TH,5,JNT,unu fi gi dem nof rispek an shuo dem ou unu tingk dem impuotant unu fi lov dem sieka aal we dem du
7270,1TH,5,JNT,liv iina piis mongks unu wan aneda
7271,1TH,5,JNT,an breda an sista wi beg unu fi waan di aiglaz dem we no waahn wok elp di wan dem we friedifriedi fi get briev an elp di wan dem we wiik iina eni kaina wie tu an beg unu du tek unu taim wid evribadi
7272,1TH,5,JNT,mek shuor se nobadi no chriit sumadi bad kaaz dat de sumadi did chriit dem bad bot unu fi aalwiez chrai fi diil wid unu wan aneda gud an diil wid ada piipl gud tu
7273,1TH,5,JNT,unu fi tan api aal di taim
7274,1TH,5,JNT,no tap prie
7275,1TH,5,JNT,no mata wa apm gi gad nof tangks kaaz a dat gad waahn unu fi du nou dat unu an jiizas krais kluos
7276,1TH,5,JNT,no uol dong ar shot op di uoli spirit
7277,1TH,5,JNT,no se di mesij we piipl kliem se dem get fram gad a fuulinish
7278,1TH,5,JNT,bot tes evriting eng aan pan wa gud
7279,1TH,5,JNT,an kip we fram aal kaina sitn we bad
7280,1TH,5,JNT,wi prie se gad imself we gi piipl piis wi put unu wan said fi liv fi im an sorv im wid aal a unu aat an wi mek unu tan jos laik im iina evri wie an wi prie se im wi no mek no paat a unu spirit suol ar badi kyan get bliem fi notn wen wi laad jiizas krais kom bak
7281,1TH,5,JNT,di wan we kaal unu im aalwiez du wa im se im ago du an im wi du dis tu
7282,1TH,5,JNT,breda an sista prie fi wi
7283,1TH,5,JNT,wen unu kom kom worship kis di breda an sista dem an tel dem oudi
7284,1TH,5,JNT,mi a tel unu iina di laad niem se unu fi riid da leta ya tu aal a di breda an sista dem
7285,1TH,5,JNT,mi prie se wi laad jiizas krais wi shuo unu lov iivn duo wi no dizorv it
7286,2TH,1,JNT,dis a paal a mi silvanos an timoti a rait da leta ya
7287,2TH,1,JNT,wi a rait di uol a unu we de a tesalonaika we biliiv iina jiizas krais an we bilang tu gad an krais jiizas
7288,2TH,1,JNT,wi prie se wi faada gad an di laad jiizas krais wi aalwiez shuo unu lov iivn duo wi no dizorv it an gi unu piis iina unu aat
7289,2TH,1,JNT,breda an sista wi fi gi gad tangks fi unu aal di wail an dat a di rait ting tu wi fi gi tangks kaaz unu a chos iina gad muo an muo an a lov unu wan aneda muo an muo tu
7290,2TH,1,JNT,sieka dat wi fi wan afi buos bout unu iina aal a gad choch dem kaaz unu eng aan no mata wa an unu a chos iina gad iivn duo unu a sofa an a go chuu nof chraiyal an chibilieshan
7291,2TH,1,JNT,aal a dem sitn ya shuo plien plien se gad joj piipl ou dem fi get joj kaaz im a get unu redi fi im kindom we unu a sofa fa
7292,2TH,1,JNT,an sins gad fier di piipl dem we kaaz unu fi sofa im ago mek dem sofa tu
7293,2TH,1,JNT,an unu we a sofa im ago mek di sofarieshan tap wen di laad jiizas kom fram evn an shuo imself da taim de aal a wi ago get fi res wi naa go sofa no muo jiizas ago kom fram evn wid im powaful ienjel dem
7294,2TH,1,JNT,wid wan faiya we a bliez im ago bring dong jojment pan aal a uu no nuo gad an dem de we no fala di gud nyuuz bout wi laad jiizas
7295,2TH,1,JNT,dem ago get ponish dem ago sofa fi eva an eva kaaz dem naa go kyan de we di laad de an dem naa go eva get fi si ou di laad big an powaful
7296,2TH,1,JNT,di laad jiizas ago du aal a dem sopm ya wen im kom bak pan jojment die fi get priez sieka di wok we im du iina fi im piipl dem unu ago de de a priez im tu kaaz unu did biliiv di sitn dem we wi nuo fi wiself an did kom tel unu
7297,2TH,1,JNT,a dat mek wi kip aan a prie fi unu wi prie se gad wi mek unu gud inof fi di kaina laif we im kaal unu fa an wi prie se gad wi elp unu so dat wid fi im powa unu wi du aal a di gud sitn dem we unu waahn fi du an unu wi du dem tu kaaz unu biliiv iina im
7298,2TH,1,JNT,da wie de di laad jiizas krais wi get priez an unu kyan get big op tu dis kyan apm kaaz fi wi gad an wi laad jiizas krais lov wi iivn duo wi no dizorv it
7299,2TH,2,JNT,nou breda an sista bout di die wen wi laad jiizas krais a kom bak an ou di uol a wi ago get gyada op fi go miit im wi a aks unu du
7300,2TH,2,JNT,no bada mek nobadi twis op unu ed an fraitn unu so dat unu kyaahn iivn tingk chriet nobadi no mek no mesij we nobadi kliem se dem get fram di spirit an no faam a leta we kliem se it kom fram wi we a tel unu bout se di die wen di laad fi kom bak de ya aredi no mek non a dat twis op unu ed no biliiv non a dat
7301,2TH,2,JNT,no mek nobadi fuul unu op non at aal kaaz da die de naa kom til wan taim kom wen uol iip a piipl ago go gens gad an no waahn av notn fi du wid im an da die de naa kom til di man we brok gad laa shuo op di man we gad boun fi tier dong an mash op iina el
7302,2TH,2,JNT,im ago fait gens eniting an enibadi we piipl kaal gad an eniting we dem worship an im ago put imself aiya dan dem im ago aal tek siit iina gad ous an kliem se im a gad
7303,2TH,2,JNT,unu no memba se mi did a tel unu dem sitn ya wen mi did de mongks unu
7304,2TH,2,JNT,nou unu don nuo aredi di wan we a uol im bak an im ago gwaan uol im bak so im kyan kom wen a fi im taim fi kom
7305,2TH,2,JNT,kaaz wan wikid sitn de bout we a wok anda di kwaiyat fi kaaz piipl fi go gens gad laa bot sumadi a uol it bak an di wan we a uol it bak ago gwaan uol it til im get muuv outa di wie
7306,2TH,2,JNT,an den di wan we brok gad laa ago shuo op an mek evribadi nuo uu im bi bot wen di laad jiizas kom im ago bluo pan im kil im an jiizas brait brait lait ago waip im out fi gud
7307,2TH,2,JNT,a sietan ago mek di wan we brok gad laa kom an im ago gi im powa fi wok aal kaina mirikl an shuo aal kaina sain
7308,2TH,2,JNT,im ago du aal kaina wikidnis fi chrik op di piipl dem we boun fi ded kaaz dem did ton dem bak an neehn lov di chuut we wuda siev dem
7309,2TH,2,JNT,so sieka dat gad a sen wan powaful sitn we wi twis op ou dem tingk so dem kyan biliiv di lai dem
7310,2TH,2,JNT,so aal a uu neehn biliiv di chuut bot did wel glad fi tan iina sin gad ago ponish dem
7311,2TH,2,JNT,bot breda an sista wi afi gi gad tangks fi unu aal di wail di laad lov unu an so im pik unu an kaal unu fi get siev fram iivn bifuo im mek di worl di spirit kliin unu op fi gad an unu biliiv iina di chuut tu so unu get siev
7312,2TH,2,JNT,gad did kaal unu fi get siev fram di taim wen wi did kom tel unu di gud nyuuz im kaal unu so unu kyan kom get som a di ana we wi laad jiizas krais av
7313,2TH,2,JNT,so breda an sista tan op chrang an eng aan tait pan di sitn dem we wi tiich unu weda a se wi did se dem ar a rait wi did rait dem
7314,2TH,2,JNT,nou wi prie tu wi laad jiizas krais imself an wi faada gad gad lov wi an no tap gi wi gud wod fi mek wi aat chrang an im mek wi kyan luk faawod tu som gud sitn tu we im pramis fi gi wi duo wi no dizorv dem at aal at aal
7315,2TH,2,JNT,wi prie se wi laad jiizas an wi faada gad wi gwaan gi unu gud wod an mek unu aat chrang so unu wi aalwiez se an du wa gud
7316,2TH,3,JNT,breda an sista ier wa wi a se bifuo wi don yaso wi a beg unu fi prie fi wi prie se gad mesij wi pred faas faas an piipl wi ana it no mata wich paat it go jos laik wa did apm wen it kom tu unu
7317,2TH,3,JNT,an prie se gad wi siev wi fram di wikid an torbl piipl dem kaaz a no evribadi biliiv iina di laad
7318,2TH,3,JNT,bot memba se gad wi aalwiez du wa im se im ago du im ago mek unu aat chrang an im wi protek unu fram di wikid wan
7319,2TH,3,JNT,di laad mek wi kyan chos se unu a du aal a wa wi tel unu fi du an im mek wi kyan chos se unu wi gwaan du dat
7320,2TH,3,JNT,nou mi prie se di laad wi mek unu andastan umoch im lov unu an elp unu fi eng aan an no gi op siem laik wa krais jiizas did du
7321,2TH,3,JNT,nou breda an sista iina wi laad jiizas krais niem wi a tel unu kip we fram enibadi we se dem biliiv bot no waahn wok an we naa waak laik ou wi tel unu fi waak
7322,2TH,3,JNT,kaaz unu siem wan don nuo aredi se unu fi fala wi an wi neehn aigl an liezi wen wi did de mongks unu
7323,2TH,3,JNT,wi neehn tek nobadi fuud an nyam it ef wi neehn pie fa nuo wi wok aad die an nait so wi no afi presha an bordn dong nobadi
7324,2TH,3,JNT,a no kaaz wi no av di rait fi du dat mek wi neehn du it yu no bot a kaaz wi waahn mek shuor se unu si ou unu fi liv an liv da wie de
7325,2TH,3,JNT,kaaz aal wen wi did de mongks unu wi did gi unu da ruul ya ef sumadi no waahn wok no mek dem nyam
7326,2TH,3,JNT,wi tel unu dat kaaz wi ier bout som a unu we a waak roun aigl an naa wok non at aal no onggl dat bot dem aal a faas wid we ada piipl a du tu
7327,2TH,3,JNT,nou iina wi laad jiizas krais niem wi did a tel dem piipl de an wi push dem aad fi go sekl dong an fain wok so dem kyan bai dem uona fuud an nyam
7328,2TH,3,JNT,bot breda an sista unu no fi get taiyad fi du di rait sitn dem
7329,2TH,3,JNT,an ef sumadi no fala wa wi se iina da leta ya maak dem fies an no diil wid dem so dem fiil shiem
7330,2TH,3,JNT,bot no chriit dem laik se dem a unu enimi nuo man bot waan dem laik ou unu wuda waan unu uona breda an sista we biliiv iina jiizas
7331,2TH,3,JNT,nou mi prie se di laad imself we gi piis wi gi unu piis iina unu aat fi eva no mata wa a gwaan an mi prie se im wi tan wid di uol a unu
7332,2TH,3,JNT,dis a mi paal mi a rait dem wod ya wid mi uona an fi shuo unu se da leta ya a fram mi a so mi rait aal a mi leta dem
7333,2TH,3,JNT,mi prie se wi laad jiizas krais wi shuo unu lov iivn duo wi no dizorv it
7334,1TI,1,JNT,timoti dis a paal jiizas krais apasl a di gad we siev wi an jiizas krais di wan we mek wi kyan luk fi get aal kaina gud sitn aada mi fi bi wan apasl
7335,1TI,1,JNT,timoti yu komiin laik se yu a riili fi mi pikni kaaz di tuu a wi biliiv an chos iina di siem gad
7336,1TI,1,JNT,mi prie se wi faada gad an wi laad jiizas krais wi gud an kain tu yu shuo yu lov iivn duo wi no dizorv it an gi yu piis iina yu aat
7337,1TI,1,JNT,wen mi did a go masiduoniya mi beg yu fi tan a efisos so yu kyan waan di piipl dem we naa tiich gad wod fi tap pred faalz wod
7338,1TI,1,JNT,dem no fi wies dem taim niida pan mek op tuori we no mek no sens at aal an dem no fi bada wid uu a uufa jinarieshan dem de sitn de onggl kaaz piipl fi kwarilkwaril wid dem wan aneda insteda chos iina gad plan fi siev piipl
7339,1TI,1,JNT,mi tel yu fi du dis so di piipl dem kyan lov dem wan aneda wid di kaina lov we kom fram wan gud aat we nuo rait fram rang wen dem lov dem wan aneda so dem a ak laik piipl we riili bilang tu gad
7340,1TI,1,JNT,di faalz tiicha dem ton dem bak pan dem sitn ya dem ton tu di sitn dem we no mata an staat taak som sitn we no mek no sens
7341,1TI,1,JNT,dem waahn fi tiich gad laa bot dem no andastan we dem a se moch les di sitn dem we dem a taak bout iivn duo dem tingk se dem nuo
7342,1TI,1,JNT,nou wi nuo se di laa a gud sopm ef it yuuz laik ou it fi yuuz
7343,1TI,1,JNT,wi andastan se di laa neva mek fi gud piipl bot fi piipl we a kriminal an di wan dem we wudn fiil no wie ef dem brok di laa it mek fi piipl we no worship di chuu gad an di sina dem fi di wan we no fala no kaina gad an di wan dem we kos gad di laa mek fi di mordara dem aal di wan dem we wuda kil dem uona mada an faada
7344,1TI,1,JNT,it mek fi di man dem we av seks wid ada man ar uman we av seks wid ada uman an fi piipl we tek paat iina aal kaina seks sin di laa a fi di wan dem we kech an sel piipl fi ton sliev an fi piipl we a laiyad an piipl we go a kuot go tel lai pan ada piipl matarafak it a fi enibadi we go gens di chuu mesij we wi tiich
7345,1TI,1,JNT,an we lain op wid di gud nyuuz bout wa gad du fi wi wen im sen im bwai pikni fi siev wi a da siem powaful gud nyuuz ya gad di wan we piipl fi priez se mi fi tiich
7346,1TI,1,JNT,mi afi tangk wi laad jiizas krais di wan we gi mi chrent kaaz im chos mi fi bi im apasl
7347,1TI,1,JNT,im pik mi iivn duo mi yuus tu kos im an taament im piipl dem duo mi did wikid im di stil gud an kain tu mi kaaz im si se dem taim de mi neva biliiv iina im an mi neva riili nuo wa mi did a du
7348,1TI,1,JNT,jiizas krais wi laad did shuo mi lov iivn duo mi neva dizorv it at aal at aal im kaaz mi fi biliiv iina im an fi lov piipl
7349,1TI,1,JNT,nou lisn mi gud kaaz wa mi bout fi tel yu a no no lai bot a chuu sopm we di uol a wi fi tek an biliiv jiizas kom iina di worl fi siev sina luk pan mi mi a did di wos kaina sina an gad siev mi
7350,1TI,1,JNT,gad did gud tu mi so jiizas krais kuda shuo ou im tek taim wid piipl jiizas put op wid sumadi laka mi so ada piipl we ago biliiv iina im an get fi liv fi eva an eva wi si se im riili riili tek taim wid piipl
7351,1TI,1,JNT,so rispek an priez tu di king we ago bi king fi eva di onggl gad di wan we kyan neva ded an we wi kyaahn si wid wi yai dem priez tu im fi eva an eva iemen
7352,1TI,1,JNT,timoti mi bwai pikni mi a chos yu fi du wa mi tel yu fi du wa mi a tel yu a di sed sitn dem di prafit dem di se bout yu so memba aal a wa dem se so yu wi no gi op bot fait laik wan riil suoja
7353,1TI,1,JNT,an gwaan biliiv iina jiizas krais no mata wa an du we yu nuo iina yu aat rait kaaz som piipl ton dem bak pan wa dem nuo iina dem aat rait an mash op dem fiet iina gad
7354,1TI,1,JNT,tuu piipl we dis apm tu a aimeniyos an aligzanda mi ton dem uova tu sietan so dat dem wi lorn no fi kos gad
7355,1TI,2,JNT,so fos ting fos mi a beg yu an di piipl dem fi prie fi evribadi beg gad fi kom chuu fi dem gi gad tangks fi dem an aks im fi gi dem aal we dem niid
7356,1TI,2,JNT,prie fi enibadi we ron wan konchri an fi piipl we iina powa prie fi dem so wi kyan liv iina piis an kwaiyat biyiev laik ou wi fi biyiev an worship gad
7357,1TI,2,JNT,a wan gud sopm dis an a so di gad we siev wi waahn wi fi prie fi evribadi
7358,1TI,2,JNT,im waahn evribadi fi get siev an fi nuo di chuut
7359,1TI,2,JNT,kaaz a onggl wan gad de bout an jiizas krais a di migl man di onggl wan we kyan bring gad an piipl tugeda
7360,1TI,2,JNT,jiizas gi op im laif so dat im kuda bai bak evribadi an frii dem fram sin wen jiizas ded im shuo se gad did av wan plan fi siev piipl bot iina fi im uona taim
7361,1TI,2,JNT,a so mek gad sen mi fi bi im apasl so mi kuda priich di chuut im sen mi fi tiich aal a di piipl dem we a no juu an tel dem se gad wi siev dem ef dem biliiv iina jiizas mi naa lai mi a tel yu di chuut
7362,1TI,2,JNT,so mi aks dat wen unu kom tugeda fi worship gad dat aal a di man dem wi lif op dem an an prie dem man ya laif mos kliin an wen dem a prie dem no fi av op nobadi iina dem aat ar a kwaril wid dem wan aneda
7363,1TI,2,JNT,mi waahn di uman dem fi jres prapa dem no fi jres op demself iina big fansi ier stail guol porl ar dier kluoz
7364,1TI,2,JNT,wa dem fi du a jres op demself wid di gud sitn dem we dem du fi ada piipl a dat uman we a fala gad fi du
7365,1TI,2,JNT,wen di man dem a tiich di uman dem fi tan todi kwaiyat demself an lorn
7366,1TI,2,JNT,uman mos kwaiyat demself mi no lou dem fi tiich iina choch ar fi ruul uova man
7367,1TI,2,JNT,kaaz adam did mek bifuo iiv
7368,1TI,2,JNT,an a no adam di siniek did chrik a iiv an a shi du wa gad se dem neva fi du
7369,1TI,2,JNT,bot gad gweehn siev di uman chuu ar pikni im gweehn siev di uman dem ef dem gwaan biliiv iina im shuo lov an liv ou im waahn dem fi liv
7370,1TI,3,JNT,wen piipl se a gud sopm ef wan man waahn ton elda iina di choch a chuu dem a taak
7371,1TI,3,JNT,di elda fi liv im laif so dat nobadi kyaahn se notn bad gens im im fi av onggl wan waif im fi nuo ou fi kanchuol imself an no go uova buod wid notn piipl mos kyan rispek im an im fi kyan chriit piipl gud wen dem kom a im yaad di elda mos nuo ou fi tiich
7372,1TI,3,JNT,im no fi lov jringk tu moch an im no fi lov fait bot im fi nais an jengkl an liv iina piis wid evribadi pan tap a dat im no fi lov moni niida
7373,1TI,3,JNT,im fi nuo ou fi ron im ous an im pikni dem fi lisn wa im se an shuo rispek
7374,1TI,3,JNT,kaaz ef sumadi kyaahn ron dem uona ous ou dem ago ron gad choch
7375,1TI,3,JNT,di elda no fi bi sumadi we jos staat biliiv iina jiizas krais ar im wi get buosi kaaz ef im get buosi gad wi ponish im laik ou im di ponish di devl
7376,1TI,3,JNT,a no jos piipl we biliiv iina jiizas wan bot aal piipl we no biliiv iina jiizas mos taak gud bout im kaaz ef piipl rispek im nobadi kyaahn se notn wikid bout im an di devl naa go kyan chrap im
7377,1TI,3,JNT,siem laik di elda di diikan dem fi bi sumadi we piipl rispek dem no fi tel wan sumadi sitn an go tel sumadi els sitn difrant dem no fi lov jringk tu moch an dem no fi waahn waahn moni
7378,1TI,3,JNT,dem fi eng aan tait pan di chuu mesij we gad shuo wi wid aal a dem aat an no fiek it
7379,1TI,3,JNT,piipl we waahn ton diikan kyaahn jos ton diikan so di choch afi tes dem fos an ef nobadi no fain notn rang wid dem den dem kyan ton diikan
7380,1TI,3,JNT,a siem so di uman dem mos liv dem laif so piipl wi rispek dem dem no fi susususu lai ar taak bad bout piipl insteda dat dem fi kyan kanchuol demself no go uova buod wid notn an piipl fi kyan chos dem
7381,1TI,3,JNT,di diikan dem mos onggl av wan waif an mos kyan kanchuol dem pikni dem an ron dem uona ous
7382,1TI,3,JNT,piipl wi rispek di diikan dem we du wan gud jab an kaaz piipl rispek dem di diikan dem kyan taak bout dem chos iina jiizas an no fried a notn
7383,1TI,3,JNT,mi uop se mi kyan kom si yu suun bot mi a rait da leta ya siem wie
7384,1TI,3,JNT,in kies sitn uol mi bak mi a rait fi mek yu nuo ou piipl we a paat a gad fambili mos biyiev gad fambili a di choch an di choch a fi gad we liv fi eva an eva di choch sopuot an uol op di chuut jos laik ou di foundieshan an di kaana puos uol op wan bildin
7385,1TI,3,JNT,aal a wi nuo fi shuor se di uol a di sitn dem we gad shuo wi we jos big an powaful a chuu a chuu se
7386,1TI,3,JNT,jiizas baan a ort laik wan man
7387,1TI,3,JNT,di uoli spirit pruuv se gad did tek im fi im pikni
7388,1TI,3,JNT,an di ienjel dem did si im
7389,1TI,3,JNT,piipl priich tu evribadi bout im
7390,1TI,3,JNT,evribadi put dem chos iina im
7391,1TI,3,JNT,an gad tek im op iina evn
7392,1TI,4,JNT,di uoli spirit tel wi plien plien se iina dem laas die ya nof piipl ago ton dem bak pan di chuut bout jiizas an go biliiv iina wa di wikid laiyad spirit tel di faalz tiicha dem fi priich
7393,1TI,4,JNT,dem tiicha ya a ipokrit dem no nuo rait fram rang kaaz dem naa no kanchens
7394,1TI,4,JNT,dem tiich se piipl no fi get marid an dem no fi nyam sortn an sortn fuud bot di piipl we biliiv iina di chuu gad nuo se gad mek aal fuud fi nyam aal yu afi du a gi tangks fos
7395,1TI,4,JNT,evriting we gad mek gud so ef yu gi tangks yu no afi fried fi nyam notn
7396,1TI,4,JNT,kaaz prieya an gad wod mek di fuud kliin
7397,1TI,4,JNT,timoti yu wi bi wan gud sorvant fi jiizas krais ef yu tiich di piipl di chuut bout dem sitn ya gwaan kip di chuu mesij bout krais jiizas kluos tu yu aat an gwaan fala di chuu sitn dem we mi did tiich yu
7398,1TI,4,JNT,no av notn fi du wid di tuori dem we no chuu an we a jos fuulinish bot wok aad fi fala we gad se an liv ou yu nuo gad waahn yu fi liv
7399,1TI,4,JNT,kaaz jos laik ou wi eksasaiz an chrien wi badi so it wi chrang wi afi eksasaiz an chrien wi aat fi fala gad kaaz wen wi chrien wi aat fi fala gad wi no jos get chrang bot gad kaaz wi fi liv nou an fi eva an eva
7400,1TI,4,JNT,dat a di chuut an evribadi fi fala it
7401,1TI,4,JNT,wi put wi chos iina di gad we kyaahn ded an we siev evribadi speshali di wan dem we biliiv iina im gad pramis fi mek wi liv fi eva ef wi chos iina im an a so mek wi afi chogl an wok aad
7402,1TI,4,JNT,tiich dem sitn ya an tel evribadi fi mek shuor dem fala dem
7403,1TI,4,JNT,no mek nobadi put yu dong kaaz yu yong mek shuor yu liv rait so piipl kyan fala yu lov piipl chos iina gad an liv wan kliin laif an no sin
7404,1TI,4,JNT,gwaan tiich an riid gad wod out loud mek evribadi ier an gwaan elp di piipl fi andastan dem til mi kom
7405,1TI,4,JNT,no figet bout di gif we di uoli spirit gi yu mek shuor se yu yuuz it a da gif de yu did get wen di prafit dem did taak uova yu an di elda dem did put dem an pan yu an prie
7406,1TI,4,JNT,memba dem sitn ya tingk bout dem aal di taim an put evriting iina di wok we mi gi yu so piipl kyan si ou faar yu kom
7407,1TI,4,JNT,wach ou yu liv an wach wa yu tiich gwaan tiich an du aal we mi tel yu fi du kaaz ef yu du it yu no onggl a siev yuself bot yu a siev di piipl dem we ier yu tu
7408,1TI,5,JNT,no disrispek di uol man dem iina di choch an taak tu dem eni an eni wie taak tu dem laik ou yu wuda taak tu yu faada taak tu di yong bwai dem laik dem a yu breda
7409,1TI,5,JNT,di uol uman dem yu fi taak tu dem laik ou yu wuda taak tu yu mada an di yongga uman dem taak tu dem laik dem a yu sista du dis wid wan kliin aat
7410,1TI,5,JNT,rispek an tek kier a di uman dem we ozban ded an we riili niid elp
7411,1TI,5,JNT,bot ef wan uman we ozban ded av pikni ar granpikni a dem sopuoz fi tek kier a ar dem fi tek kier a ar jos laik ou shi di tek kier a dem dem fi tek kier a ar kaaz a dat gad waahn dem fi du
7412,1TI,5,JNT,a di uman we ozban ded an we no av no fambili a di wan di choch mos elp shi a di wan we chos iina gad wid aal ar aat prie nait an die an aks gad fi elp ar
7413,1TI,5,JNT,bot di uman we ozban ded an onggl kier bout wa shi waahn an no we gad waahn fi ar spirit ded iivn duo shi stil a liv
7414,1TI,5,JNT,mek shuor di choch andastan dem sitn ya so nobadi kyaahn av notn bad fi se bout dem
7415,1TI,5,JNT,bot enibadi we no tek kier a dem uona fambili dem a ton dem bak pan gad wod an wosa dan sumadi we neva biliiv iina gad at aal
7416,1TI,5,JNT,no uman we ozban ded no fi de pan di lis bifuo shi ton siksti shi mos onggl did av wan ozban tu
7417,1TI,5,JNT,ef shi ago go pan di lis piipl mos nuo ar fi di gud sitn dem we shi du dem mos nuo ar kaaz shi bring op ar pikni dem gud aalwiez uopm op ar yaad tu piipl an shi wash di fut a di biliiva dem dem mos nuo ar kaaz shi elp enibadi we niid elp an kaaz shi du aal kaina gud sitn
7418,1TI,5,JNT,no put no uman we anda siksti pan da lis ya kaaz dem niecha wi kaaz dem fi go marid agen an jraa dem fram gad
7419,1TI,5,JNT,dat miin se dem wuda brok dem pramis tu gad kaaz di uman dem pan di lis pramis fi no marid agen bot liv di res a dem laif a du gad wok
7420,1TI,5,JNT,plos ef dem go roun fram yaad tu yaad dem wi get liezi dem wi get liezi an staat susususu kaaz chobl an taak tingz we dem no fi a taak
7421,1TI,5,JNT,so mi waahn di yongga uman dem we ozban ded fi go marid agen dem fi get marid av pikni an tek kier a dem fambili so dat di piipl dem we no laik wi kyaahn av notn bad fi se bout wi
7422,1TI,5,JNT,kaaz som a di yongga wan dem don ton we gaan fala sietan
7423,1TI,5,JNT,ef wan uman we biliiv iina gad av wan sumadi iina ar fambili we ozban ded shi fi elp da uman de shi fi elp ar so dat di choch kyan go elp di uman dem we riili niid elp
7424,1TI,5,JNT,unu fi ana an rispek di elda dem we a gud liida wos ef dem wok aad fi priich an tiich unu fi ana dem an pie dem gud tu
7425,1TI,5,JNT,kaaz gad wod se
7426,1TI,5,JNT,yu no fi tap di aks fram nyam wen im a mash out di grien
7427,1TI,5,JNT,an di piipl dem we wok fi get di moni we dem wok fa
7428,1TI,5,JNT,no biliiv notn bad we nobadi tel yu bout di elda dem yu fi onggl biliiv wa dem se ef a tuu ar chrii piipl we did de de tel yu wa apm
7429,1TI,5,JNT,di elda dem we sin duo unu fi karek dem infronta evribadi unu mos du dis fi waan di res a piipl dem
7430,1TI,5,JNT,gad jiizas krais an di uol a di ienjel dem we gad pik a mi witnis du wa mi tel yu fi du du it an mek shuor se yu chriit evribadi di siem wie no av no fievrit
7431,1TI,5,JNT,no kwik fi put yu an pan nobadi an mek dem liida iina di choch no shier iina dem sin bot kip yuself kliin
7432,1TI,5,JNT,tap jringk waata wan bot yu fi jringk likl wain tu fi elp yu tumok an fi mek yu no so sikisiki
7433,1TI,5,JNT,som piipl sin yu kyan si so plien dat nobadi no iivn afi se notn fi yu nuo se dem gilti bot ada piipl sin no so iizi fi si it no shuo til lieta
7434,1TI,5,JNT,a di siem wid di gud sitn dem we piipl du som a dem iizi fi si an som no iizi fi si bot non a dem kyaahn aid
7435,1TI,6,JNT,aal uu a sliev mos nuo se dem maasta fi get rispek so nobadi kyan taak bad bout gad ar bout wa wi tiich
7436,1TI,6,JNT,ef enibadi av wan maasta we biliiv iina jiizas tu dem no fi rispek dem no les jos chuu di tuu a dem a breda bot sins dem an dem maasta ya a breda dem fi rispek dem iivn muor an sorv dem beta kaaz it miin se dem a elp fi tek kier a gad piipl we im lov a dem sitn ya mi a beg yu fi tiich an fi push di piipl dem fi du
7437,1TI,6,JNT,ef enibadi tiich notn we no ad op wid we wi laad jiizas tiich wi an ou gad se wi fi liv ar wos a tiich se gad wod a no chuu
7438,1TI,6,JNT,im fula imself an no nuo ar andastan notn im lov fi kwaril an fait wid ada piipl uova wa som wod miin im kaaz piipl fi waar an kos wid dem wan aneda an fi red yai fi dem wan aneda sitn dem
7439,1TI,6,JNT,dem sitn ya onggl kaaz bier aagiment mongks piipl we main wikid an no nuo di chuut dem piipl de tingk se fi fala gad a wan wie fi mek moni
7440,1TI,6,JNT,yu laif wi ful op a gud sitn wen yu staat liv ou gad waahn yu fi liv bot onggl ef yu api wid wa yu av
7441,1TI,6,JNT,kaaz wi no kyari notn kom iina di worl so wi kyaahn lef wid notn
7442,1TI,6,JNT,so den ef wi av fuud fi iit an kluoz fi wier wi fi api wid dat
7443,1TI,6,JNT,bot di piipl dem we waahn fi rich di devl chrik dem an mek dem du aal kaina wikid sitn im kech dem wid di fuulfuul sitn dem we dem waahn an we no gud fi dem dem kyaahn si se di sitn dem we dem waahn ago mash dem op an singk dem
7444,1TI,6,JNT,kaaz di lov fi moni a di ruut fi aal kaina wikidnis som piipl waahn moni so bad dat dem ton dem bak pan gad an bring dong nof kraasiz pan demself
7445,1TI,6,JNT,bot aal laik yu timoti we a wan man a gad yu fi ron fram dem wikid sitn de yu fi chrai yu bes fi liv ou gad waahn yu fi liv an fi liv di sitn dem we yu tiich yu mos gwaan tiich di wod an chos se gad wi gi yu chrent no gi op shuo lov an tek yu taim wid piipl tu
7446,1TI,6,JNT,yu chos iina gad so yu ago av nof tingz we yu ago afi chogl chuu gwaan tan op chrang an priich gad wod ef yu du dis yu kyan nuo fi shuor se yu ago liv fi eva kaaz dat a di pramis we gad gi yu wen yu did se dat yu biliiv iina im infronta evribadi
7447,1TI,6,JNT,infronta gad we gi evriting laif an jiizas krais we tan op tu ponchos pailat an se wa im biliiv mi a tel yu
7448,1TI,6,JNT,fala aal a di sitn dem we mi tiich yu du dis so nobadi kyaahn se notn bad bout yu fala dem til di die wen wi laad jiizas kom bak
7449,1TI,6,JNT,gad we di piipl priez an uu a di onggl chuu ruula di laad an king uova evribadi wi sen bak jiizas wen im redi
7450,1TI,6,JNT,a gad wan kyan liv fi eva an no ded im liv iina wan brait brait lait it so brait no man kyaahn luk pan im ar kom nier im a dat mek nobadi neva si im ar kyan si im ana an powa tu gad fi eva iemen
7451,1TI,6,JNT,waan di rich piipl dem se dem no fi gwaan laik dem beta dan enibadi els jos chuu dem av moni dem no fi put dem chos iina moni niida kaaz moni kom an moni go wa dem fi du a put dem chos iina gad kaaz im wi gi wi aal we wi niid fi liv api
7452,1TI,6,JNT,tel dem fi du nof gud sitn a dat dem fi rich wid an tel dem se dem mos gi tu ada piipl an shier wa dem av
7453,1TI,6,JNT,ef dem du dis dem wi bil wan salid fyuucha fi demself an wi get di laif we gad pramis
7454,1TI,6,JNT,so timoti gyaad di sitn dem we gad gi yu fi tek kier a mek shuor yu kip dem sief stie faar fram taak we no av notn fi du wid gad no lisn tu di fuulinish wa som piipl taak chuu dem tingk dem waiz dem waahn fi kaal we dem a se nalij bot a no nalij dat
7455,1TI,6,JNT,a da siem nalij de we kaaz nof a dem fi tap biliiv iina wa gad tiich
7456,1TI,6,JNT,mi prie se gad wi shuo unu lov iivn duo wi no dizorv it
7457,2TI,1,JNT,timoti dis a paal jiizas krais apasl gad pik mi fi bi jiizas apasl an sen mi fi go tel evribadi bout di laif we gad pramis fi gi wi ef wi biliiv iina krais jiizas
7458,2TI,1,JNT,timoti yu komiin laik mi uona pikni we mi lov mi prie se faada gad an wi laad jiizas krais wi shuo yu lov iivn duo wi no dizorv it mi prie tu se im wi gud an kain tu yu an gi yu piis iina yu aat
7459,2TI,1,JNT,evritaim mi prie tu gad mi memba yu an gi gad tangks fi yu mi prie tu gad jos laik ou mi granfaada an fi im faada an fi im faada faada dem yuus tu prie an mi kanchens no bada mi
7460,2TI,1,JNT,mi memba ou yu did baal an it mek mi waahn fi si yu kaaz mi nuo se ef mi si yu mi wuda api
7461,2TI,1,JNT,mi memba ou yu chos iina gad nof nof jos laik ou yu mada yuunis an yu granmada lai did biliiv iina gad an did chos iina im nof nof tu mi shuor se jos laik dem yu biliiv an chos iina gad nof nof tu
7462,2TI,1,JNT,sieka dat yu mos mek shuor se yu gwaan yuuz di gif we gad gi yu wen mi did put mi an dem pan yu an prie
7463,2TI,1,JNT,kaaz di spirit we gad gi wi neva mek wi friedifriedi gad spirit gi wi powa lov an mek wi kyan kanchuol wiself
7464,2TI,1,JNT,so no shiem fi tel di piipl dem bout gad no shiem fi se yu nuo mi niida jos chuu dem fling mi iina jiel kaaz mi sorv gad yuuz di powa we gad gi yu sofa wid mi an gwaan tel di piipl bout gad
7465,2TI,1,JNT,gad siev wi an pik wi fi bi im piipl a no kaaz a notn we wi du mek im du dat gad pik wi kaaz im did plan fi gud an kain tu wi wie bifuo taim im di plan fi shuo wi lov iivn duo wi no dizorv it an sen krais jiizas fi siev wi
7466,2TI,1,JNT,nou jiizas krais wi sievya shuo wi ou im kain wen im kom an mek it so dat wi kyaahn ded im tiich di gud nyuuz so dat wi kuda andastan wa it miin fi liv fi eva
7467,2TI,1,JNT,a da siem gud nyuuz de gad se mi fi tiich im mek mi wan a jiizas apasl dem so mi kuda tel di piipl dem di gud nyuuz
7468,2TI,1,JNT,a kaaz mi tiich di gud nyuuz mek mi a sofa nou bot iivn duo mi iina prizn mi no shiem kaaz mi nuo uu mi biliiv iina an mi nuo se im wi kip sief aal a di sitn dem we im chos mi wid til di die gad kom fi joj wi
7469,2TI,1,JNT,yu si di sitn dem we mi tiich tek kier an fala dem no tiich notn difrant yu fi du dis wid di sitn dem we wi biliiv an we jiizas krais gi wi an wid di lov we im gi wi tu
7470,2TI,1,JNT,gyaad di sitn dem we gad gi yu fi tiich gyaad dem wid di elp a di uoli spirit we liv iina yu
7471,2TI,1,JNT,yu nuo se evribadi roun a iezha said ton dem bak pan mi aal di wan fijilos an di wan ormajinis
7472,2TI,1,JNT,mi prie se gad wi gud an kain tu onisiforos an im fambili kaaz im neva shiem fi kom luk fi mi iina jiel an fi mek mi aat api
7473,2TI,1,JNT,wen im riich a ruom im luk fi mi aad aad an neva tap til im fain mi
7474,2TI,1,JNT,mi prie se pan di die gad kom bak fi joj di worl dat im wi gud an kain tu onisiforos yu nuo se im did elp mi nof nof wen mi did iina efisos
7475,2TI,2,JNT,so yu timoti we komiin laik mi pikni mek di lov we krais jiizas gi iivn duo wi no dizorv it kip yu chrang
7476,2TI,2,JNT,yu si di sitn dem wa yu ier mi tiich an priich bout jiizas krais infronta nof piipl yu fi tiich it tu piipl we yu kyan chos an we kyan tiich tu tiich it tu dem so dat dem kyan go tiich ada piipl
7477,2TI,2,JNT,sins yu a wan a krais jiizas gud suoja dem yu afi go chuu nof sofarieshan laik di res a jiizas suoja dem mek shuo se yu uol aan
7478,2TI,2,JNT,riil suoja no bada imself wid evridie laif im onggl bizniz wid di aami wok kaaz im waahn fi mek im komaanda api
7479,2TI,2,JNT,jos laik sumadi we du spuots yu kyaahn win notn ef yu no fala di ruul dem
7480,2TI,2,JNT,an di faama we wok aad shuda di fos fi iit we gruo iina di fiil
7481,2TI,2,JNT,tingk pan dem sitn ya an gad wi elp yu andastan di uol a dem
7482,2TI,2,JNT,memba uu krais jiizas bi jiizas a di wan we gad bring bak fram di ded an we kom fram di siem fambili we dievid kom fram dat a di mesij we mi tiich
7483,2TI,2,JNT,a chuu mi a tiich da mesij ya mek mi a sofa so an a kaaz mi tiich da mesij ya mek dem fling mi iina prizn an chriit mi laik se mi a kriminal bot dem kyaahn tap gad mesij ar lak it op laik ou dem lak mi op iina prizn
7484,2TI,2,JNT,an sins di mesij no iina prizn mi wi gwaan sofa fi di piipl dem we gad pik so dat jiizas krais wi siev dem an so dem kyan liv fi eva wid gad
7485,2TI,2,JNT,nou lisn mi gud kaaz wa mi bout fi tel yu a no no lai bot a chuu sopm
7486,2TI,2,JNT,ef wi did ded wid im
7487,2TI,2,JNT,wi ago liv wid im tu
7488,2TI,2,JNT,ef wi no gi op
7489,2TI,2,JNT,wi ago ruul wid im tu
7490,2TI,2,JNT,ef wi gwaan laik wi no nuo im
7491,2TI,2,JNT,im wi gwaan laik im no nuo wi
7492,2TI,2,JNT,ef wi ton wi bak pan im
7493,2TI,2,JNT,im stil naa ton im bak pan wi
7494,2TI,2,JNT,kaaz jiizas krais kyaahn gwaan laik im no nuo uu im bi
7495,2TI,2,JNT,no mek nobadi figet dem sitn ya waan dem iina gad niem fi tap fait uova wa som wod miin dem sitn de no elp nobadi it onggl mash op di piipl dem we ier it
7496,2TI,2,JNT,chrai aad an du yu wok di wie gad waahn yu fi du it mek shuor yu du yu wok gud an onggl tiich di chuut ef yu du dis yu naa go av notn fi shiem bout an gad wi api wid yu
7497,2TI,2,JNT,stie faar fram aagiment we no rispek gad kaaz di piipl dem we get iina dem kaina aagiment de wi staat jraa we fram im
7498,2TI,2,JNT,fi dem mesij ago pred laik gyanggriin aimeniyos an filiitos a tuu a dem kaina piipl de
7499,2TI,2,JNT,dem a tiich sopm we faar fram di chuut dem a se ou gad piipl ded an kom bak aredi an a kaaz som piipl fi tap biliiv iina jiizas krais
7500,2TI,2,JNT,bot gad foundieshan salid an chrang it a tan op siem wie an it av dis rait pan it
7501,2TI,2,JNT,di laad nuo di piipl dem we a fi im uon
7502,2TI,2,JNT,an enibadi we se jiizas a laad mos tap du wikid sitn
7503,2TI,2,JNT,iina wan griet ous yu av nof difrant kaina boul yu av guol boul an silva boul boul we mek outa wud boul we mek outa klie boul we yu yuuz fi speshal taim an boul we yu yuuz evridie
7504,2TI,2,JNT,a siem wie it go wid piipl ef enibadi wi kliin op demself an ton fram aal we wikid im wi komiin laik wan a di speshal boul dem an gad wi kyan yuuz im fi du speshal tingz im wi redi fi du aal kaina gud sopm
7505,2TI,2,JNT,so ron we fram di wikid sitn dem we di yong piipl dem waahn fi du an chrai aad aad fi du we rait yu mos liv ou gad waahn yu fi liv an yu fi shuo lov an tek taim wid ada piipl chos iina jiizas an no gi op timoti dis a wa yu fi du an aal a di piipl dem we worship gad wid wan kliin aat fi du it tu
7506,2TI,2,JNT,no av notn fi du wid no fuulfuul ar chupid aagiment an no bada koskos wid nobadi uova gad wod kaaz yu nuo se dem sitn de onggl kaaz piipl fi fait
7507,2TI,2,JNT,an jiizas krais sorvant dem no fi fait dem fi kain tu evribadi dem fi kyan tiich gud an wen dem a diil wid piipl dem fi tek dem taim wid dem
7508,2TI,2,JNT,gad sorvant wen im a karek di wan dem we go gens di chuut fi tek im taim wid dem kaaz gad maita mek dem chienj dem wiez an lorn di chuut
7509,2TI,2,JNT,an dem maita get sens an si se di devl chrap dem an kyan get outa it di devl did chrap dem so im kuda yuuz dem fi du im wok
7510,2TI,3,JNT,bot nuo dis iina di laas die dem tingz ago get aad aad
7511,2TI,3,JNT,piipl onggl ago bizniz wid demself an dem ago lov moni dem ago gwaan buosibuosi an fula demself dem ago kos out an biit op biit op dem wan aneda an dem naa go fala wa dem mada an faada se piipl naa go gi tangks fi notn an dem naa go av notn fi du wid gad
7512,2TI,3,JNT,dem naa go lov dem wan aneda ar notn we gud dem ago taak bad bout dem wan aneda tu iina di laas die dem piipl naa go av no kanchuol uova demself an dem ago gwaan laik dem a wail daag
7513,2TI,3,JNT,dem ago ton chrieta an dem ago du bie kielis sitn piipl iina di laas die dem ago gwaan laik dem beta dan evribadi els insteda lov gad dem ago lov fi du di sitn dem we dem tingk a fon iivn ef gad se dem no fi du dem
7514,2TI,3,JNT,dem ago gwaan laik se dem a gad piipl bot dem naa go riili biliiv iina gad yu si dem piipl ya no av notn fi du wid dem
7515,2TI,3,JNT,dem de piipl de wi wok dem wie iina piipl fambili an fuul op di uman dem we iizi fi chrik an we a liv iina aal kaina sin an kyaahn kanchuol demself
7516,2TI,3,JNT,dem uman ya eva waahn lorn bot kyan neva si di chuut
7517,2TI,3,JNT,siem wie janis an jambres did go gens muoziz a siem wie dem man ya go gens di chuut dem faalz tiicha ya dem main mes op an dem naa tingk chriet dem man ya a fiek dem a no riili gad piipl
7518,2TI,3,JNT,bot dem naa go get faar kaaz jos laik janis an jambres piipl ago si se dem a taak fuulinish
7519,2TI,3,JNT,bot yu timoti yu fala wa mi tiich an yu fi liv yu laif laik ou mi liv fi mi laif yu nuo wa mi waahn fi du an wa mi biliiv iina yu si ou mi lov piipl an ou mi put op wid chobl an neva tap no mata wa
7520,2TI,3,JNT,yu nuo bout aal a di sitn dem mi did afi go chuu an ou mi did sofa iina antiyak aikoniyom an lischra mi go chuu aal a dem sitn de an gad bring mi chuu di uol a dem
7521,2TI,3,JNT,az a matarafak enibadi we se dem a gad piipl an a fala gad afi go chogl chuu nof sitn tu
7522,2TI,3,JNT,bot di wikid piipl dem an di fraad dem ago get fram bad tu wos dem ago gwaan chrik piipl an lou demself fi get chrik tu
7523,2TI,3,JNT,bot yu si yu timoti gwaan uol aan tait tait pan wa yu lorn an wa yu biliiv iina kaaz yu nuo a uu tiich yu
7524,2TI,3,JNT,fram yu a likl pikni yu nuo gad wod we kuda mek yu waiz inof fi biliiv iina jiizas krais an mek im siev yu
7525,2TI,3,JNT,evri wod we iina gad wod kom fram gad an da wod de gud fi tiich piipl an fi put piipl iina dem plies wen dem staat se tingz we no iina gad wod it gud fi karek piipl an fi tiich dem ou fi liv rait
7526,2TI,3,JNT,gad wod wi mek im sorvant dem redi an wi mek dem kyan du aal kaina gud sitn
7527,2TI,4,JNT,wen jiizas di king kom bak fi ruul im ago joj di piipl dem we a liv an di piipl dem we ded so infronta gad an jiizas krais mi a beg yu
7528,2TI,4,JNT,priich gad wod an mek shuor se yu aalwiez redi fi priich ef di taim rait ar it no rait priich it siem wie yu afi shuo di piipl dem di rang we dem a du an put dem iina dem plies kaaz dem a sin yu mos tek taim wid dem wen yu a tiich dem an push dem fi du wa rait
7529,2TI,4,JNT,kaaz wan taim ago kom wen piipl naa go put op wid ar lisn tu wa gad piipl a tiich insteda dat fi mek demself api dem ago luk fi di tiicha dem we wi tel dem wa dem waahn fi ier kaaz dem lov ier nyuu sitn
7530,2TI,4,JNT,an dem ago ton dem bak pan di chuut an staat lisn tu di tuori dem we a no chuu
7531,2TI,4,JNT,bot yu si yu timoti yu afi kanchuol yuself iina evriting yu ago fies nof chobl bot yu mos push chuu it an gwaan priich gad wod an kaaz yu a gad sorvant yu mos du aal di wok we im gi yu fi du
7532,2TI,4,JNT,kaaz jos laik wen dem puor out wain wen dem don bon sakrifais a siem so mi laif an di wok we mi a du fi gad suun don
7533,2TI,4,JNT,mi wok aad fi gad mi fait fi wa mi biliiv iina mi priich gad wod an du aal a wa gad tel mi fi du mi ron da ries ya til it don an no gi op mi ago sorv im til mi ded
7534,2TI,4,JNT,di laad we aalwiez fier tu evribadi wen im a joj dem ago gi mi wan kroun fi aal a di wok we mi du im ago gi mi it wen im kom bak fi joj di worl an a no mi wan ago get kroun im ago gi evribadi we did a lang fi im kom bak
7535,2TI,4,JNT,du yu bes an mikies kom si mi
7536,2TI,4,JNT,kaaz diimas gaan lef mi an gaan dong a tesalonaika kaaz im lov da worl ya kresens gaan a gyaliesha an taitos gaan a dalmatiya
7537,2TI,4,JNT,a onggl luuk de ya wid mi wen yu a kom go get maak an bring im wid yu kaaz im kyan elp mi nof nof wen mi a priich an tiich gad wod
7538,2TI,4,JNT,nou mi sen taikikos gaan a efisos
7539,2TI,4,JNT,wen yu a kom kyari di kuot we mi did lef wid kyaapos iina chuowas an bring mi ruol op buk dem speshali di wan dem we mek outa animal skin
7540,2TI,4,JNT,aligzanda di wan we wok wid metal du nof wikid sitn tu mi gad ago pie im bak fi aal we im du
7541,2TI,4,JNT,yu mos wach out fi im kaaz im a go gens wa wi tiich aad aad
7542,2TI,4,JNT,wen mi did go a kuot fi di fos taim fi chrai difen miself nobadi neva kom sopuot mi di uol a dem lef mi fi fen fi miself mi uop gad no uol it gens dem
7543,2TI,4,JNT,bot di laad did tan op saida mi an gi mi chrent im gi mi chrent so dat mi kuda priich di uol a im mesij tu di piipl dem we a no juu an im siev mi fram di piipl dem we did waahn fi fling mi gi di laiyan dem
7544,2TI,4,JNT,di laad naa go mek no wikid sitn ort mi im ago kip mi sief an kyari mi go a im uom iina evn priez im fi eva an eva iemen
7545,2TI,4,JNT,tel prisila an akwila an evribadi we liv iina onisiforos yaad oudi fi mi
7546,2TI,4,JNT,irastos did stie iina korint an mi lef chrofimos iina miletos chuu im did sik
7547,2TI,4,JNT,timoti du yu bes fi kom ya bifuo winta yuubolos pyuudens lainos klaadiya an di uol a di breda dem sen oudi fi yu
7548,2TI,4,JNT,mi prie se gad wi tan wid yu an dat im wi shuo yu lov iivn duo wi no dizorv it
7549,TIT,1,JNT,taitos dis a paal wan sliev fi gad an wan a jiizas apasl gad sen mi fi tiich im piipl dem ou fi biliiv iina im muor an fi elp dem andastan gad wod beta im waahn mi fi tiich dem di chuut so dat dem wi liv ou im waahn dem fi liv
7550,TIT,1,JNT,an wen dem andastan gad wod it wi gi dem sopm fi luk faawod tu dem wi luk fi si an nuo fi shuor se gad wi mek dem liv fi eva kaaz lang bifuo di worl did mek gad pramis fi mek wi liv fi eva an gad no lai
7551,TIT,1,JNT,wen di taim did rait di gad we siev wi mek mi nuo bout da pramis ya an im sen mi fi go tel evribadi bout it
7552,TIT,1,JNT,taitos chuu mi an yu biliiv iina jiizas it komiin laik se yu a fi mi pikni
7553,TIT,1,JNT,mi prie se faada gad an wi laad jiizas wi shuo yu lov iivn duo wi no dizorv it mi prie se dem wi gi yu piis
7554,TIT,1,JNT,taitos mi lef yu a kriit so yu kuda saat out aal di sitn dem we did lef fi du an fi pik elda put iina evri toun laik mi did se
7555,TIT,1,JNT,wan elda mos liv im laif so dat nobadi kyaahn se notn bad bout im im mos onggl av wan waif an im pikni dem fi biliiv iina jiizas im pikni dem no fi wail ar go gens wa dem mada an faada se bot mos aalwiez shuo dem rispek
7556,TIT,1,JNT,sins di elda ago inchaaj a gad wok im afi bi sumadi we di piipl dem kyan rispek an no av notn bad fi se bout im no fi fula imself kwik fi get beks an im no fi lov waar niida im no fi lov jringk tu moch an im no fi lov ron dong moni
7557,TIT,1,JNT,insteda dat di elda mos uopm op im ous tu piipl lov du gud sitn an im aat mos kliin im mos fier tu evribadi an im mos nuo ou fi kanchuol imself an du we im nuo iina im main rait an no fala wa im badi waahn fi du
7558,TIT,1,JNT,di elda mos uol aan chrang pan di riil mesij bout jiizas we wi tiich im afi du dis so im kyan tiich piipl di rait sitn an karek di wan dem we a tiich di rang sitn
7559,TIT,1,JNT,kaaz nof piipl de bout we naa no rispek fi dem we iina powa dem de piipl de lov taak fuulinish an chrai fi mek piipl biliiv wa dem se an a di juu dem gwaan so di muos
7560,TIT,1,JNT,yu mos shot dem op tap dem fram taak fuulinish kaaz dem a kaaz aal wan uola fambili fi ton we fram di chuut sieka di sitn dem we dem a tiich dem a tiich tingz we dem no fi tiich an dem a du it so dem kyan mek moni
7561,TIT,1,JNT,iivn wan a dem uona prafit dem taak bad bout dem im se di kriitan dem eva a tel lai dem liezi an krabit laik dem gwaan laik se dem a som wikid wail animal
7562,TIT,1,JNT,im neva did a lai wen im se so dat miin se yu afi set dem chriet an karek dem aad aad so dat dem wi biliiv iina di chuut
7563,TIT,1,JNT,an no fala di mek op tuori we di juu dem av ar fala baka piipl we go gens gad wod
7564,TIT,1,JNT,evriting kliin fi di piipl we aat kliin an uufa main no fula sin bot notn no kliin fi di wan dem we mek sin ruul dem an we no biliiv fi dem aat an main doti
7565,TIT,1,JNT,dem se dem nuo gad bot dem no gwaan laik se dem nuo im dem de kaina piipl de sik gad tumok dem no du wa im se an dem so woklis dat dem kyaahn du notn gud
7566,TIT,2,JNT,taitos yu afi tiich wa rait yu afi tiich di chuut
7567,TIT,2,JNT,tel di uolda man dem se dem no fi go uova buod wid notn dem fi kanchuol demself an liv so piipl kyan rispek dem di uolda man dem fi eva chrang iina wa dem biliiv aalwiez shuo lov an neva gi op
7568,TIT,2,JNT,a siem so di uolda uman dem fi liv laik uman we se dem a fala gad dem no fi tel lai ar taak bad bout ada piipl dem no fi lov wain so til dem kyaahn tap jringk it niida di uolda uman dem fi tiich wa gud
7569,TIT,2,JNT,kaaz a so di yongga wan dem wi lorn fi lov dem ozban an dem pikni
7570,TIT,2,JNT,dem wi lorn ou fi ron dem ous di uolda uman dem wi elp di yongga wan dem lorn ou fi kanchuol demself liv wan gud an kliin laif an fi fala wa dem ozban se so dat nobadi kyaahn se notn bad bout gad wod
7571,TIT,2,JNT,push di yongga man dem fi kanchuol demself tu
7572,TIT,2,JNT,yu taitos mek shuor se yu eva a du gud sitn an liv rait so piipl wi si ou yu liv an fala wa yu du wen yu tiich mek shuor se yu taak di chuut an tek it siiros
7573,TIT,2,JNT,mek shuor se wa yu a tiich a riili gad wod we nobadi kyaahn taak gens da wie de di piipl dem we go gens yu wi shiem kaaz dem kyaahn se notn bad bout wi
7574,TIT,2,JNT,tiich di sliev dem fi lisn an fala wa dem maasta se aal di taim dem fi du dem bes fi mek dem maasta api iina aal we dem du tel di sliev dem no fi bak ansa dem maasta niida
7575,TIT,2,JNT,ar tiif fram dem dem fi anis an shuo di piipl dem se dem kyan chos dem wen dem du dis piipl wi luk pan dem an rispek wa wi tiich bout wi sievya faada gad
7576,TIT,2,JNT,gad shuo ou im lov wi iivn duo wi no dizorv it wen im mek wan wie fi piipl get siev
7577,TIT,2,JNT,di gud we im du fi wi tiich wi ou fi ton we fram wikidnis an fi no lov di sitn dem we di worliyan dem waahn
7578,TIT,2,JNT,it a tiich wi wail wi wiet an luk faawod fi di die wen wi laad an sievya jiizas krais kom bak iina aal a im powa
7579,TIT,2,JNT,im a di wan we gi op im laif fi siev wi fram aal kaina wikidnis an mek wi kliin so wi kuda bi im piipl piipl we eva a chrai fi du gud
7580,TIT,2,JNT,mek shuor se yu tel evribadi dem sitn ya yuuz di powa we gad gi yu fi push di piipl dem fi fala di chuut an fi karek dem an no mek nobadi put yu dong ar se yu a wan bad tiicha an no pie yu no main
7581,TIT,3,JNT,mek shuor di piipl dem memba se dem fi rispek an fala di ruula dem fi di konchri an di piipl dem we iina powa dem fi lisn fala an eva redi fi du aal kaina gud sitn
7582,TIT,3,JNT,dem no fi taak bad bout nobadi an dem no fi kwarilkwaril insteda dat dem fi tek taim wid piipl an shuo rispek tu evribadi
7583,TIT,3,JNT,kaaz wan taim wi yuus tu fuulfuul tu wi neva waahn fala notn we nobadi se an wi a did sliev tu aal a di wikid sitn dem we wi waahn evridie wi beks wid wi wan aneda an wi eva waahn wa sumadi els av aal wi du a iet wi iet evribadi an evribadi iet wi
7584,TIT,3,JNT,bot wen gad wi sievya shuo wi ou im lov wi an ou im gud tu wi
7585,TIT,3,JNT,im siev wi a no kaaz a notn gud we wi du bot kaaz im lov wi an im andastan wa wi go chuu gad siev wi wid di powa a im uoli spirit we wash wi an gi wi nyuu laif
7586,TIT,3,JNT,gad sen jiizas krais wi sievya an mek im gi wi di uoli spirit
7587,TIT,3,JNT,gad gi wi im spirit so nou dat tingz aarait wid wi an im sieka ou im lov wi iivn duo wi no dizorv it wi kyan get wa wi faada gad pramis wi kaaz wi nuo fi shuor se im ago mek wi liv fi eva
7588,TIT,3,JNT,aal a wa mi jos tel yu a chuu sopm an a dat mi waahn yu fi tiich aad aad tiich it so dat aal a di piipl we biliiv iina gad wi mek shuor se dem onggl du gud sitn dem sitn ya gud an wi elp evribadi
7589,TIT,3,JNT,no fait wid nobadi uova no fuulfuul taak ar mek op tuori an no bada koskos wid nobadi uova uu a uufa jinarieshan ar bout di laa stie faar fram dem sitn de kaaz dem no wot notn an dem kyaahn elp nobadi
7590,TIT,3,JNT,ef sumadi iina di choch a koskos gi chobl an a mek ada piipl kwaril an ton gens dem wan aneda waan im fi tap ef im no lisn waan im agen bot ef im no lisn da taim de no av notn fi du wid im
7591,TIT,3,JNT,kaaz yu nuo se da man de ed mes op an im fula sin a im bring dong jojment pan imself
7592,TIT,3,JNT,wen mi sen aatimas ar taikikos tu yu chrai yu bes fi kom miit mi a nikapolis kaaz mi ago tan de til winta don
7593,TIT,3,JNT,du aal we yu kyan du fi elp ziinas di laaya an apalos mek shuor se wen dem redi fi lef de dem av aal we dem niid
7594,TIT,3,JNT,di piipl we biliiv iina jiizas an we iina kriit mos lorn fi wok aad an du gud sitn so dat dem wi aalwiez av inof so dem kyan gi piipl we niid it
7595,TIT,3,JNT,evribadi we de ya wid mi sen dem lov tel aal a gad piipl we de dong de wid yu oudi mi prie se gad wi shuo unu lov iivn duo wi no dizorv it
7596,PHM,1,JNT,mi gud gud fren failiiman we wok wid mi dis a paal we de iina prizn kaaz mi tiich bout jiizas mi an wi breda timoti a rait da leta ya tu yu
7597,PHM,1,JNT,wi sista afiya aakipos we a suoja laik wi an tu aal a di piipl dem we gyada iina yu yaad fi av choch
7598,PHM,1,JNT,mi prie se wi faada gad an wi laad jiizas krais wi shuo unu lov iivn duo wi no dizorv it an gi unu piis iina unu aat
7599,PHM,1,JNT,evritaim mi prie tu gad mi memba yu failiiman an mi gi gad tangks fi yu
7600,PHM,1,JNT,kaaz mi ier bout ou yu chos iina di laad jiizas an ou yu lov aal a gad piipl
7601,PHM,1,JNT,az yu andastan aal a di gud sitn dem we gad gi wi kaaz wi an krais jiizas a wan mi prie se di fiet we yu shier wid wi an aal a gad piipl wi gruo
7602,PHM,1,JNT,failiiman mi breda yu lov fi gad piipl du mi aat gud an gi mi chrent yu lov kaaz aal a gad piipl fi api
7603,PHM,1,JNT,nou chuu mi a wan a gad apasl mi kuda aada yu fi du wa yu sopuoz fi du
7604,PHM,1,JNT,bot sieka ou yu lov gad piipl mi a beg yu insted mi paal wan oul man an we nou iina prizn kaaz mi tiich bout jiizas
7605,PHM,1,JNT,mi a beg fi mi pikni oniisimos wen mi iina prizn mi tek im fi mi pikni kaaz a mi elp im fi biliiv iina jiizas
7606,PHM,1,JNT,wan taim im neehn av no yuus tu yu bot nou im av nof yuus fi yu an fi mi
7607,PHM,1,JNT,oniisimos a mi aat an mi a sen im bak tu yu
7608,PHM,1,JNT,mi iina prizn kaaz mi tiich bout jiizas an wail mi de ya mi wuda lov fi kip im ya wid mi so im kuda elp mi laik ou yu wuda elp mi ef yu did de ya
7609,PHM,1,JNT,bot mi no waahn du notn widout aks yu fos an mi no waahn fi fuos yu an mi waahn wen yu fi elp mi yu du it kaaz yu waahn fi elp mi
7610,PHM,1,JNT,miebi im did gaan we fram yu likl so dat wen im kom yu wuda tek im bak fi gud
7611,PHM,1,JNT,nou im a no jos wan sliev im a muor dan dat oniisimos a yu sliev bot nou im a yu breda tu im a yu gud gud breda chuu im biliiv iina jiizas jos laik wi im miin uol iip tu mi an im ago miin nof muor tu yu
7612,PHM,1,JNT,so ef yu tingk se mi an yu a fren sins mi an yu wok tugeda fi di laad yu wi tek im bak iina yu ous an welkom im laik ou yu wuda welkom mi
7613,PHM,1,JNT,ef im did du notn rang tu yu ar im uo yu mi wi tek kier a it
7614,PHM,1,JNT,mi paal we a rait da leta ya miself wi pie yu bak an mi nuo se mi no afi memba yu se yu uo mi kaaz a mi elp yu fi biliiv iina krais
7615,PHM,1,JNT,mi breda mi wish se yu wuda du mi da fieva ya an mek mi api sins mi an yu biliiv iina di siem gad
7616,PHM,1,JNT,yu si chuu mi nuo se yu wuda fala aal we mi se mi rait yu mi rait yu kaaz mi nuo se yu wuda aal du muor dan wa mi aks yu fi du
7617,PHM,1,JNT,wan neda ting get wan ruum redi fi mi kaaz mi a uop se gad wi ansa unu prieya an sen mi bak tu unu
7618,PHM,1,JNT,epafras we iina prizn jos laka mi kaaz im tiich bout jiizas sen oudi fi yu
7619,PHM,1,JNT,maak ieristaakos diimas an luuk we wok wid mi sen oudi fi yu tu
7620,PHM,1,JNT,mi prie se jiizas krais wi laad wi shuo di uol a unu lov iivn duo wi no dizorv it
7621,HEB,1,JNT,iina di uol taim die dem gad yuus tu yuuz im prafit dem uol iip a taim an iina aal kaina wie fi taak tu wi faada faada dem
7622,HEB,1,JNT,bot iina dem laas die ya im yuuz im bwai pikni fi taak tu wi im pik im an kom gi im evriting gad pik im tu so gad kuda mek di worl
7623,HEB,1,JNT,wen yu luk pan gad bwai pikni yu kyan si gad brait brait lait an im shuo ou gad tan kaaz im komiin jos laik gad an im powaful wod mek evriting tan jos laik ou dem fi tan so wen im don mek di wie so piipl kyan get paadn fram sin
7624,HEB,1,JNT,im go sidong op a evn rait saida di wan we muo powaful dan evribadi els an wich paat im sidong iina evn a di tapatap pozishan dat an im get fi ruul uova evriting
7625,HEB,1,JNT,
7626,HEB,1,JNT,a so kom im get fi ton aiya dan di ienjel dem kaaz di niem we im get aiya dan fi dem uon
7627,HEB,1,JNT,kaaz wich wan a di ienjel dem gad eva se dis tu iihn
7628,HEB,1,JNT,yu a fi mi bwai pikni
7629,HEB,1,JNT,tide mi ton fi yu faada
7630,HEB,1,JNT,ar wich wan a dem im eva se dis bout
7631,HEB,1,JNT,mi ago ton fiim faada
7632,HEB,1,JNT,an im ago ton fi mi bwai pikni
7633,HEB,1,JNT,bot wen gad bring im fos bwai kom iina di worl im se
7634,HEB,1,JNT,aal a gad ienjel dem worship im
7635,HEB,1,JNT,an wen im a taak bout di ienjel dem a dis im se
7636,HEB,1,JNT,gad mek im ienjel dem fi komiin laka briiz
7637,HEB,1,JNT,an im mek dem fi komiin laka faiya we de bliez op
7638,HEB,1,JNT,bot dis a wa im se bout di bwai pikni
7639,HEB,1,JNT,uo gad yu ago ruul fi eva an eva
7640,HEB,1,JNT,an yu ago ruul di rait wie fi chuu
7641,HEB,1,JNT,yu lov wa rait an yu iet wa no rait
7642,HEB,1,JNT,a so kom mi fi yu gad pik yu uova yu fren dem
7643,HEB,1,JNT,an mek yu wel api
7644,HEB,1,JNT,im se dis tu
7645,HEB,1,JNT,laad wen notn neva de bout yet a yu mek di ort
7646,HEB,1,JNT,an yu tek fi yu uona an dem an mek di skai an evriting els
7647,HEB,1,JNT,aal a dem sitn de duo ago mash op an don fa
7648,HEB,1,JNT,bot yu yu ago de bout fi eva
7649,HEB,1,JNT,bot di uol a dem ago wier out laka uol kluoz
7650,HEB,1,JNT,yu ago fuol dem op laik jakit we no gud agen
7651,HEB,1,JNT,so dem ago chienj
7652,HEB,1,JNT,laik uol kluoz
7653,HEB,1,JNT,bot yu naa chienj
7654,HEB,1,JNT,yu a tan siem wie an yu naa ded niida
7655,HEB,1,JNT,wich wan a di ienjel dem gad eva se dis tu
7656,HEB,1,JNT,sidong rait saida mi a mi rait an an kom ruul uova evriting
7657,HEB,1,JNT,sidong de til mi mek yu enimi dem kom ben dong infronta yu
7658,HEB,1,JNT,mek yu kak op yu fut pan dem
7659,HEB,1,JNT,aal a di ienjel dem no spirit dem spirit we gad sen fi go sorv di piipl dem we ago get siev no so
7660,HEB,2,JNT,sieka dat wi afi lisn di gud nyuuz we wi did ier nou muo dan wi yuus tu so wi no chrie
7661,HEB,2,JNT,kaaz ef di mesij we di ienjel dem did gi ton out chuu an ef aal a di piipl dem we du rang an dem we neva lisn did get ponish laik ou dem fi get ponish
7662,HEB,2,JNT,den a ou wi ago get we ef wi ton wi bak pan da impuotant mesij ya bout ou gad ago siev wi an no pie it no main iihn a di laad jiizas imself did fos tel piipl bout it yu nuo an den di piipl dem we did ier im mek wi nuo se it go so fi chuu
7663,HEB,2,JNT,an gad yuuz sain an shuo se dis a chuu sopm som sitn we im du piipl kyaahn biliiv dem yai di wie dem sopraiz plos im yuuz aal kaina mirikl an im aal mek piipl get wa di uoli spirit kom gi dem get it jos laik ou im did waahn it fi go an aal a dat shuo se wa di piipl dem did se riili riili chuu
7664,HEB,2,JNT,kaaz di worl we ago kom di worl wi a taak bout nou im neehn mek ienjel kanchuol it
7665,HEB,2,JNT,an sumadi somwe iina gad wod did se
7666,HEB,2,JNT,gad wa piipl wot mek yu bizniz wid dem so
7667,HEB,2,JNT,wa mek wi we a jos piipl mata so moch tu yu mek yu kier bout wi iihn
7668,HEB,2,JNT,fi wan likl wail yu mek man luo dong dan di ienjel dem
7669,HEB,2,JNT,yu gi im powa yu riez im op ai ai laik a kroun yu put aan pan im ed
7670,HEB,2,JNT,yu mek im av powa uova evriting
7671,HEB,2,JNT,an wen yu mek im inchaaj a evriting dat miin se notn no de we im naa no kanchuol uova bot rait ya nou wi no si se a im kanchuol evriting
7672,HEB,2,JNT,wa wi si ya nou a jiizas fi wan likl wail im did de luo dong dan di ienjel dem bot nou im av powa nou gad riez im op ai ai laik a wan kroun im put pan im ed im av powa an gad riez im op ai ai kaaz im sofa an ded an kaaz gad lov wi so moch iivn duo wi no dizorv it im mek jiizas ded fi evribadi
7673,HEB,2,JNT,evriting a gad uon an im yuuz im powa mek evriting an kip dem ou dem fi tan so a di rait ting im du wen im mek di wan we ago liid piipl fi get siev sofa an da wie de get fi im rait pozishan gad du dat so im kuda yuuz im fi mek uol iip a piipl kom fala im an ton gad pikni dem
7674,HEB,2,JNT,di tuu a dem kom fram wan fambili di wan we mek piipl gud an kliin an di piipl dem we a ton gud an kliin so chuu dat jiizas no shiem fi se dem a im breda an sista dem
7675,HEB,2,JNT,im se tu gad se
7676,HEB,2,JNT,mi wi tel mi breda an sista dem wa yu du an ou yu tan
7677,HEB,2,JNT,wen dem gyada fi worship mi wi sing im an priez yu infronta di uol a dem
7678,HEB,2,JNT,an im se agen se
7679,HEB,2,JNT,mi mi wi chos iina im
7680,HEB,2,JNT,an im se dis tu
7681,HEB,2,JNT,si mi ya mi de ya wid di pikni dem we gad did gi mi
7682,HEB,2,JNT,so den sins dem pikni ya a piipl laik evribadi els im did ton sumadi jos laka dem da wie de wen im go ded im kuda tek we di devl powa an mek im naa no muo powa fi kil nobadi
7683,HEB,2,JNT,an sieka dat im frii di piipl dem we komiin laik sliev fi aal a dem laif jos kaaz dem fried fi ded
7684,HEB,2,JNT,kaaz fi riil a no di ienjel dem im bizniz wid so moch bot a iebriyam pikni pikni dem
7685,HEB,2,JNT,so sieka aal a dem sitn de nou im did afi ton laik im breda an sista dem we de pan ort im did afi ton laik dem iina evri wie da wie de az gad elpa im kuda ton wan liida fi di priis dem we gad kyan chos an im wi gud an kain tu piipl kaaz im andastan we dem a go chuu an im kuda kom tek we di piipl dem sin tu
7686,HEB,2,JNT,an kaaz im fi wan did sofa wen di devl did chrai fi mek im du rang im kyan elp di piipl dem we a fies notn we wi kaaz dem fi sin
7687,HEB,3,JNT,so mi breda an sista we bilang tu gad an we im kaal jos laik ou im kaal mi unu fi kip unu main pan jiizas im a di mesinja we gad sen wi an di liida fi di priis dem we go tu gad fi wi sieka wa wi se wi biliiv iina
7688,HEB,3,JNT,gad kaal im an im aalwiez du we gad se im fi du jos laik ou muoziz did du wa gad tel im fi du wen im did a liid di piipl dem
7689,HEB,3,JNT,bot im kom get muo priez dan muoziz an gad lif im op aiya dan muoziz jos laik ou di wan we bil wan ous get muo big op dan di ous wuda get
7690,HEB,3,JNT,kaaz evri ous we de bout a sumadi bil it bot a gad bil evriting
7691,HEB,3,JNT,az wan sorvant we elp an liid gad piipl dem muoziz did aalwiez
7692,HEB,3,JNT,du wa gad se im fi du
7693,HEB,3,JNT,im did taak bout di sitn dem we jiizas wuda se lietaraan
7694,HEB,3,JNT,bot krais jiizas im a gad bwai pikni gad put im inchaaj an im tek kier a gad piipl dem an du wa gad tel im fi du jos laka ou wan bwai pikni we aalwiez du we im mada an faada tel im fi du wuda luk aafa dem ous an fambili an ef wi uol aan chrang an gwaan luk tu gad laik we wi buos bout aal di wail den wi a paat a gad piipl
7695,HEB,3,JNT,so den jos laik wa di uoli spirit se
7696,HEB,3,JNT,ef unu ier im vais tide
7697,HEB,3,JNT,du no get aadiez an no pie im no main
7698,HEB,3,JNT,no galang siem laka wen unu faada faada dem did ton dem bak pan gad an mek op dem main se dem naa lisn we im se
7699,HEB,3,JNT,dem mek op dem main fi tes im iina di dezot fi si we im ago du
7700,HEB,3,JNT,a deso unu faada faada dem did tes mi fi si ou lang mi did a go kip op wid dem
7701,HEB,3,JNT,an dem si wa mi du fi faati ier
7702,HEB,3,JNT,a dat mek mi did beks so wid da jinarieshan de
7703,HEB,3,JNT,an mi se fi dem aat eva a chrie
7704,HEB,3,JNT,dem no waahn liv ou mi se dem fi liv
7705,HEB,3,JNT,an dem naa fala di wie we mi shuo dem
7706,HEB,3,JNT,so mi get beks bad an swier se
7707,HEB,3,JNT,dem wi neva eva kom get da piis de we mi gi dem naa go eva get fi kom a da plies de we dem kyan jos res
7708,HEB,3,JNT,mi breda an sista mek shuor se non a unu no av aat we so wikid dat unu no biliiv iina di gad we alaiv di siem wan we mek piipl liv
7709,HEB,3,JNT,insteda dat elp unu wan aneda evridie so langks a tide it niem so sin no ful op non a unu aat an mek it tof op
7710,HEB,3,JNT,kaaz wi an krais jiizas wi staat wok tugeda ef wi gwaan uol aan an chos iina im no mata wa laik ou wi yuus tu du wen wi did fos staat biliiv iina im
7711,HEB,3,JNT,laik mi jos se dis a wa gad wod se
7712,HEB,3,JNT,ef unu ier im vais tide
7713,HEB,3,JNT,unu no fi get aadiez an no pie im no main
7714,HEB,3,JNT,no galang siem laka wen unu faada faada dem did ton dem bak pan mi an mek op dem main se dem naa go lisn
7715,HEB,3,JNT,kaaz a uu dem piipl de we ier gad an mek op dem main se dem naa lisn we im se a neva di siem piipl dem we muoziz did liid outa iijip
7716,HEB,3,JNT,an a uu gad did beks wid fi faati ier
7717,HEB,3,JNT,no di wan dem we did sin an jrap dong ded iina di dezot
7718,HEB,3,JNT,an a uu gad swier se naa go eva kom get di piis we im gi an naa go eva get fi kom a di plies we dem kyan jos res iihn ef a neva di wan dem we neehn lisn im an du wa im se dem fi du den a uu
7719,HEB,3,JNT,so wi si se dem neehn get di piis we gad gi an dem neehn get fi go a di plies we dem kyan res jos kaaz dem neehn biliiv iina im laik ou dem fi biliiv
7720,HEB,4,JNT,so wi fi mek shuor se gad no pramis fi gi wi piis an res an wi en op no get it kaaz wi gilti a sopm
7721,HEB,4,JNT,kaaz wi did ier di gud nyuuz priich jos laik ou di izrel piipl dem did ier it tu bot di wod we priich neehn elp dem at aal at aal kaaz dem neehn biliiv laik di res a piipl dem we did ier it
7722,HEB,4,JNT,nou wi we biliiv ago get di kaina piis iina wi aat we gad gi an wi ago get fi go iina di plies we wi kyan jos res jos laik wa im se
7723,HEB,4,JNT,mi did get beks bad an mi pramis se
7724,HEB,4,JNT,dem naa go get di kaina piis iina dem aat laik we mi ago gi mi piipl dem an dem naa go get fi go iina di plies we dem kyan jos res
7725,HEB,4,JNT,gad se dis iivn duo wa im did a plan fi du did don aredi gad wok don fram di taim im mek di worl
7726,HEB,4,JNT,kaaz im did se dis somwe bout di sevn die
7727,HEB,4,JNT,an pan die sevn im res fram aal a im wok
7728,HEB,4,JNT,an rait yaso agen im se
7729,HEB,4,JNT,dem naa go get di piis we mi pramis fi gi mi piipl dem an fi res laik wa mi pramis tu
7730,HEB,4,JNT,so som piipl stil kyan get di piis iina dem aat we gad pramis fi gi im piipl dem an fi res laik ou im pramis bot di wan dem we did ier di gud nyuuz priich dem neehn get dat kaaz dem neva du wa dem did fi du
7731,HEB,4,JNT,so gad set wan neks die agen dat a tide wi nuo se dis a chuu kaaz afta umoch umoch ier im mek dievid rait dis we mi did tel unu aredi
7732,HEB,4,JNT,ef unu ier im vais tide
7733,HEB,4,JNT,du no get aadiez an no lisn im an no du wa im se
7734,HEB,4,JNT,kaaz ef jashwa did liid di piipl dem an mek dem get fi res gad wudn taak bout wan neda die afta dat
7735,HEB,4,JNT,so jos laik ou gad did res pan die sevn afta im did don mek di worl a so wan sabat res stil de de fi gad piipl dem
7736,HEB,4,JNT,kaaz di wan we get fi res ou gad mek piipl res im did res tu an no du no wok jos laik ou gad did res wen im did don fi im wok
7737,HEB,4,JNT,so wi fi chrai aad aad fi mek shuor se wi get da kaina res de we gad gi so nobadi no mis di chaans fi get it kaaz dem go du di sed sitn dem we dem faada faada did du no lisn gad an no du wa im se dem fi du
7738,HEB,4,JNT,kaaz wen gad taak a laik se di sitn dem we im se alaiv av powa an kyan du tingz gad wod kot beta dan eni wan a di tuusaidid kotlis dem an aal buor chuu an plit op suol fram spirit an kot we wich paat di buon dem jain op fram di blod an sitn dem we de insaida di buon dem it kyan joj we wi tingk iina wi aat an di sitn dem we wi waahn
7739,HEB,4,JNT,no iivn wan sitn kyan aid fram gad bot evriting uopm op an im kyan si di uol a dem an a im wi afi go ansa tu bout evriting we wi du
7740,HEB,4,JNT,wi av wan liida fi di priis dem we a di bigis wan outa aal a di liida dem fi priis im go we gad de dat a jiizas gad bwai pikni so laik ou im a fi wi liida fi priis di uol a wi we se wi biliiv iina im fi uol aan chrang chrang an gwaan biliiv siem wie
7741,HEB,4,JNT,kaaz wi no av wan liida fi di priis dem we kyaahn andastan we wi a go chuu an we no nuo se wi no so chrang wen wi fies notn we wi kaaz wi fi sin insteda dat wi av wan we did get presha fi du aal kaina rang sitn tu siem laka wi bot im neehn sin
7742,HEB,4,JNT,so mek wi go tu di wan we shuo wi lov iivn duo wi no dizorv it an no bada ifanbot an galang laik wi fried so im we gud an kain wi kain tu wi an shuo wi lov iivn duo wi no dizorv it an elp wi enitaim wi niid di elp
7743,HEB,5,JNT,a pik gad pik evri wan a di liida fi di priis dem fram mongks dem uona piipl so dem kuda kom tu gad fi di piipl dem an so dem kyan kom gi gad aafrin an bon sakrifais gi im fi di piipl dem sin
7744,HEB,5,JNT,kaaz di liida fi di priis dem a piipl tu im wi nuo ou fi tek taim wid piipl we no nuo beta an a du rang sins im wiik an wi du rang tu
7745,HEB,5,JNT,a dat mek im afi bon sakrifais gi gad fi fi im sin an fi ada piipl uon
7746,HEB,5,JNT,fi ton di liida fi di priis dem a wan big ting dat an nobadi kyaahn jos kom kom se dem waahn ton wan an go ton wan a no so it go gad afi kaal im fi ton di liida fi di priis dem jos laik ou im did kaal ieran
7747,HEB,5,JNT,a siem ting wid krais jiizas im neehn jos go tek op liida fi priis pozishan jos so an big op imself nuo a gad se tu im se
7748,HEB,5,JNT,yu a fi mi bwai pikni
7749,HEB,5,JNT,tide mi ton fi yu faada
7750,HEB,5,JNT,an somwe els im se
7751,HEB,5,JNT,yu a wan priis fi eva
7752,HEB,5,JNT,wan priis laka melkezidek
7753,HEB,5,JNT,wen jiizas did de ya pan ort a liv im did prie tu gad aad aad di wan we kuda siev im an no mek im ded im krai out loud an baal yaiwaata an gad did ier im kaaz jiizas did ombl imself chos iina gad an did eva redi fi du wa gad tel im fi du
7754,HEB,5,JNT,iivn duo krais jiizas a gad uona pikni wen im go chuu sofarieshan im did lorn fi lisn wa gad se an du wa gad se fi du
7755,HEB,5,JNT,an nou dat im go chuu aal a dat an kom ton aal a we im sopuoz fi bi im en op ton di wan we siev piipl fi eva so langks dem du wa im tel dem fi du
7756,HEB,5,JNT,kaaz gad pik im fi ton di liida fi di priis dem
7757,HEB,5,JNT,laik melkezidek
7758,HEB,5,JNT,a uol iip wi av fi se bout dem sitn ya we wi a taak bout bot it aad fi brok it dong tu unu kaaz unu jos naa andastan
7759,HEB,5,JNT,kaaz wen unu shudaana tiich ya nou unu niid sumadi fi tiich unu uova di fos sitn dem we gad se unu ton piipl we niid milk unu kyaahn nyam aad fuud
7760,HEB,5,JNT,enibadi we liv pan milk no riili nuo wa rait fram rang kaaz dem a stil biebi
7761,HEB,5,JNT,bot aad fuud a fi big piipl kaaz dem chrien demself fi nuo wa rait fram rang so dem nuo ou fi luk pan tingz
7762,HEB,6,JNT,so mek wi muuv op man an muuv paas di sitn dem we wi don tiich unu bout krais jiizas mek wi gruo paas dem sitn de so wi kyan tiich unu siem laka ou wi wuda tiich piipl we chrang iina wa dem biliiv iina wi shudn afi tiich unu agen se piipl fi beg gad paadn chienj dem wiez an tap du di sitn dem we naa riili elp dem at aal an dat dem fi biliiv iina gad wi tiich unu dem sitn de wen unu did jos staat fala jiizas
7763,HEB,6,JNT,wi shudn afi a tiich nou bout ou wi fi baptaiz ar ou fi put an pan piipl wen dem a baptaiz an prie fi gad bles dem ar se ded piipl ago kom bak alaiv an dat gad ago joj piipl an a wa im mek op im main pan ago laas fi eva nuo sa wi shudn afi a tiich dem sitn de agen
7764,HEB,6,JNT,an a dem sitn de wi plan fi muuv paas ef a dat gad waahn
7765,HEB,6,JNT,notn kyaahn mek piipl we did a waak wid gad an ton bak an tap biliiv iina im we did nuo di chuut we kom fram gad we did nuo ou it fiil fi gad gi dem sopm kaaz dem get tingz fram im we get di uoli spirit tu laik ada piipl
7766,HEB,6,JNT,we did ties an nuo fi demself se gad wod gud an we fiil an nuo di powa we kom wen gad staat ruul iina evri wie
7767,HEB,6,JNT,an den afta aal a dat ton dem bak pan gad notn kyaahn mek dem piipl de kom bak tu gad agen kaaz a niel dem a niel gad bwai pikni pan di kraas wan muo taim an mek piipl a luk dong pan im an tek im fi fuul
7768,HEB,6,JNT,kaaz di grong we suok op di rien we faal pan it nof nof an we mek plaant gruo an bier fuud we di faama kyan nyam gad bles da grong de
7769,HEB,6,JNT,bot di grong we onggl mek makabush an we eva wiid op wiid op da grong de naa no yuus an gad suun mek it kyaahn bier notn faiya ago en op bon it dong
7770,HEB,6,JNT,bot fren iivn duo wi taak so wi shuor se fi unu kies difrant wi shuor se beta sitn ago apm tu unu kaaz unu a liv laik piipl we gad siev
7771,HEB,6,JNT,gad fier yu nuo im naa go figet wa unu du im naa figet ou unu shuo umoch unu lov im wen unu elp di breda an sista dem we biliiv iina gad an ou unu stil a elp dem
7772,HEB,6,JNT,muo dan notn els wa wi waahn unu fi du a gwaan du di sitn dem we unu a du wid aal a unu aat til unu ded da wie de unu wi en op get di sitn dem we unu a luk faawod tu di sitn dem we gad av fi unu
7773,HEB,6,JNT,wi no waahn unu fi get liezi an no waahn du notn nuo unu fi tan laik di piipl dem we biliiv iina krais jiizas dem no gi op an so dem get wa gad did pramis fi gi dem
7774,HEB,6,JNT,nou wen gad did mek iebriyam di pramis sins nobadi no de we biga dan gad an muo powaful dan im im swier pan imself
7775,HEB,6,JNT,im se mi pramis yu se mi ago bles yu uol iip an mi ago gi yu pikni pan tap a pikni an fi dem pikni gweehn av uol iip a pikni an fi dem pikni pikni gu dong ago av uol iip a pikni tu
7776,HEB,6,JNT,an afta iebriyam wiet ou lang an gwaan chos gad im get wa gad pramis im
7777,HEB,6,JNT,piipl swier pan sumadi we biga dan demself an we muo powaful tu an dis aalwiez shuo se wa dem se a riili so it go aal aagiment don
7778,HEB,6,JNT,a siem so gad did waahn shuo di piipl dem we im pramis klier klier se im riili ago gi dem wa im pramis dem an im naa go chienj im main so im no jos pramis dem bot im swier pan tap a dat
7779,HEB,6,JNT,gad du tuu sitn we kyaahn chienj kaaz wi nuo se gad kyaahn lai im du dem tuu sitn de so wi we ron tu im fi kip sief wi wi fiil laik wi kyan uol aan chrang kaaz wi nuo fi shuor se wi ago get di sitn dem we im pramis fi gi wi
7780,HEB,6,JNT,wen wi chos gad an wi nuo fi shuor se im ago gi wi wa im pramis wi dat mek wi suol chrangga an notn we a gwaan kyaahn kom shiek wi op wi tan todi jos laik wen di angka fi di ship jrap a di batam a di sii so di ship tan wan plies an wen wi chos iina gad so di sitn dem we wi set wi aat pan dem sitn de go insaid baka di kortn go wan speshal speshal plies we gad tan an we di priis dem wan kyan go
7781,HEB,6,JNT,a deso jiizas go tu im go de bifuo wi so im kyan elp wi an im ton wan liida fi di priis dem fi eva jos laka melkezidek
7782,HEB,7,JNT,da melkezidek ya we wi a taak bout im did a king fi sielem an did a di priis fi di muos ai gad tu a im did miit op iebriyam an bles im wen iebriyam did jos a kom baka im yaad afta im go biit aaf di king dem
7783,HEB,7,JNT,iebriyam tek wan outa evri ten sitn we im did get iina di waar an a kyari go baka im yaad an gi im nou di niem melkezidek riili miin king we du wa rait bot den
7784,HEB,7,JNT,king fi sielem
7785,HEB,7,JNT,kyari wan difrant miinin dat miin king we mek piis
7786,HEB,7,JNT,melkezidek naa no mada im naa no faada im naa no fambili chrii fi shuo a we im kom fram im neehn baan an im neehn ded laik gad bwai pikni im tan wan priis fi eva
7787,HEB,7,JNT,jos tingk bout ou big im bi wen aal wan man laka iebriyam we a di faada fi di uol izrel gi im wan outa evri ten sitn we im did tek we
7788,HEB,7,JNT,nou di laa se aal a liivai pikni pikni dem go dong we ton priis fi tek wan outa evri ten sitn fram gad piipl dem dat miin se fi dem uona piipl a gi dem wan outa evri ten iivn duo dem piipl de a iebriyam pikni pikni dem go dong tu
7789,HEB,7,JNT,da man ya duo melkezidek nobadi kudn shuo se im kom fram liivai fambili bot im get wan outa evri ten fram iebriyam an a im did aal bles iebriyam tu wen a iebriyam gad did mek pramis tu
7790,HEB,7,JNT,an evribadi don nuo aredi se sumadi we a bles sumadi els biga dan di wan we a get bles
7791,HEB,7,JNT,nou di priis dem we kom fram liivai we get wan outa evri ten di uol a dem ded bot melkezidek we get wan outa evri ten gad wod tiich se im no ded
7792,HEB,7,JNT,an wi kuda se liivai imself we get wan outa evri ten sitn did pie melkezidek wan outa evri ten tu di taim wen iebriyam did gi im wan outa fi im ten
7793,HEB,7,JNT,kaaz wen melkezidek did miit iebriyam liivai neehn baan yet an a iebriyam fambili liivai wudaana kom fram
7794,HEB,7,JNT,gad did gi di izrel piipl dem di laa di priis dem did fi kom fram liivai fambili an dem did impuotant tu di laa nou ef di priis dem fram liivai fambili kuda du aal we dem did fi du wan difrant kaina priis wudn afi kom wan we tan laka melkezidek an we no kom fram ieran fambili no chuu
7795,HEB,7,JNT,wen gad chienj di kaina priis we kom di laa mos chienj tu
7796,HEB,7,JNT,im melkezidek we wi a taak bout im kom fram wan difrant chraib an nobadi fram da chraib de neva wok az priis a di alta yet
7797,HEB,7,JNT,kaaz evribadi mos nuo aredi se a juuda wi laad kom fram an muoziz neva se priis ago kom fram da chraib de
7798,HEB,7,JNT,an aal a wa wi se dat klier klier ef sumadi laka melkezidek kom ton priis
7799,HEB,7,JNT,an im no kom ton priis sieka di fambili we im kom fram laik ou di laa se it fi go im ton priis kaaz im kyaahn ded an dat powaful
7800,HEB,7,JNT,kaaz gad wod se
7801,HEB,7,JNT,yu ago ton wan priis fi eva
7802,HEB,7,JNT,jos laka melkezidek
7803,HEB,7,JNT,so di fos laa did put wan said kaaz it neehn wot notn an it kudn du wa it did fi du
7804,HEB,7,JNT,kaaz di laa kudn mek notn ton aal we it fi ton bot nou gad gi wi sitn beta fi luk faawod tu an dat bring wi kluos tu im
7805,HEB,7,JNT,an gad neehn mek im priis an no mek wan pramis tu im did mek wan pramis bot di ada priis dem did ton priis an im neehn mek no pramis
7806,HEB,7,JNT,bot jiizas did ton wan priis wen gad pramis im se
7807,HEB,7,JNT,mi di laad pramis se
7808,HEB,7,JNT,yu ago bi wan priis fi eva
7809,HEB,7,JNT,an mi naa go chienj mi main
7810,HEB,7,JNT,an kaaz gad aal mek pramis wid jiizas dis shuo se jiizas mek di pramis we gad gi wi beta dan di uol wan fi shuor shuor
7811,HEB,7,JNT,nou a uol iip a priis yu did afi av kaaz priis wuda ded an so ada priis wuda afi kom tek uova
7812,HEB,7,JNT,bot kaaz jiizas naa no ded a ded im ago tan priis fi eva an nobadi naa tek uova fram im
7813,HEB,7,JNT,piipl kyan kom tu gad sieka im an im kyan siev dem piipl de fi eva an eva im kyan siev dem fi eva kaaz im naa ded so im kyan aalwiez taak tu gad fi dem
7814,HEB,7,JNT,liida fi priis we komiin laik jiizas a riili di kaina liida fi priis we wi niid im mek gad api iina evri kaina wie im no du notn rang im neva sin nobadi kyaahn bliem im fi notn gad mek im difrant im no komiin laka sina piipl an gad riez im op ai ai aiya dan aal evn
7815,HEB,7,JNT,im no tan laik di ada liida dem fi di priis dem we afi bon sakrifais fi fi dem uona sin an den fi di piipl dem sin die afta die afta die nuo sa im sakrifais imself gi gad wan taim fi evribadi an a it dat
7816,HEB,7,JNT,di laa gi piipl we wiik an we wi du rang pozishan fi ton di liida fi priis bot di pramis we gad mek we kom afta di laa da pramis de mek di bwai pikni liida fi di priis dem an im ton di wan we kyan du evriting we im sopuoz fi du fi eva
7817,HEB,8,JNT,nou dis a di mien sitn wi a se wi av wan liida fi priis we did sidong pan di raitansaid a gad chuon op iina evn
7818,HEB,8,JNT,an im wok az di liida fi di priis dem iina di muos uoli uoli plies we gad de da tent de a di riil tent a di laad put dat op a no man
7819,HEB,8,JNT,evri liida fi priis afi gi aafrin plos bon sakrifais gi gad so da wan ya did afi av sopm fi gi gad tu
7820,HEB,8,JNT,nou ef im did de pan ort im wudn ton liida fi priis at aal kaaz yu don av liida fi priis aredi we gi di aafrin we di laa se fi gi
7821,HEB,8,JNT,dem wok az liida fi di priis dem iina tent we luk laik wa de a evn bot dem de tent kyaahn riili kom kluos tu di wan we de a evn nuo sa dem de komiin laka sheda fi di riil ting a so kom gad did waan muoziz wen im did bout fi mek di tent fi piipl kom worship im gad se
7822,HEB,8,JNT,mek shuor se yu mek evriting jos laik wa mi shuo yu pan di moutn
7823,HEB,8,JNT,bot nou di wok we jiizas get fi du dat uol iip biga dan di priis dem uon laik ou im kom bitwiin gad an wi an mek wan beta diil wid gad fi wi an da plan de pramis wi som beta sopm tu
7824,HEB,8,JNT,kaaz ef notn neehn rang wid di fos plan gad wudn go mek wan neda wan
7825,HEB,8,JNT,bot gad did si se di piipl dem did a du rang dem neehn a fala di fos plan so im se tu dem se
7826,HEB,8,JNT,wach it di taim a kom di laad se
7827,HEB,8,JNT,wen mi ago mek wan nyuu pramis
7828,HEB,8,JNT,wid di izrel piipl dem
7829,HEB,8,JNT,an mi ago mek wan nyuu pramis wid di piipl dem a juuda tu
7830,HEB,8,JNT,it naa go komiin laik di pramis we mi did mek wid dem faada faada dem
7831,HEB,8,JNT,wen mi did tek dem an an liid dem outa iijip
7832,HEB,8,JNT,kaaz dem did brok di pramis an neehn lisn wa mi se
7833,HEB,8,JNT,so mi ton we fram dem
7834,HEB,8,JNT,a dat di laad se
7835,HEB,8,JNT,bot nou afta dem die de
7836,HEB,8,JNT,dis a di nyuu pramis we mi a mek wid di izrel piipl dem di laad se
7837,HEB,8,JNT,mi ago put mi laa dem iina dem ed
7838,HEB,8,JNT,an mi ago rait dem dong pan dem aat
7839,HEB,8,JNT,mi ago bi fi dem gad
7840,HEB,8,JNT,an dem ago bi fi mi piipl dem
7841,HEB,8,JNT,nobadi naa go afi tiich dem nieba agen
7842,HEB,8,JNT,ar dem breda ar sista dem se dem fi nuo di laad
7843,HEB,8,JNT,kaaz evribadi ago nuo mi aredi
7844,HEB,8,JNT,fram di liklis wan tu di tapatap
7845,HEB,8,JNT,kaaz mi ago chriit dem gud an kain an paadn dem fi aal a di wikid sitn dem we dem du
7846,HEB,8,JNT,mi naa memba dem sin mi ago figet dem
7847,HEB,8,JNT,wen di laad se di pramis we im mek a wan nyuu wan im miin se di fos wan naa yuuz agen an ef sitn naa yuuz an a get uol den it suun gaan an don fa
7848,HEB,9,JNT,nou di fos plan we gad did mek did av ruul bout ou piipl fi worship im an bout di tent we piipl fi worship we piipl mek
7849,HEB,9,JNT,dem put op wan tent fi worship gad an afta yu go chuu di fos kortn yu did de iina di uoli plies iin deso yu did av wan lampstan an di tiebl wid dem speshal bred we di priis tek gi gad
7850,HEB,9,JNT,an baka di sekan kortn yu did av di tent we dem kaal di uoliyis plies
7851,HEB,9,JNT,iin deso yu av di alta we mek outa guol deso dem bon wan spais we sumel swiit yu did av di baks tu we tan fi di pramis we gad mek dat did kova aal uova iina guol da baks de av iin di jog we did uol mana we gad did gi dem fi nyam ieran waakn tik we liif did gruo pan did iin de tu an di tuu stuon dem we gad ruul did rait op pan did iin de wid di res a sitn dem
7852,HEB,9,JNT,uova di guol baks yu did av di sitn dem we dem kaal cherobim we komiin laik pikni wid wing dem sitn de did shuo se gad de deso an dem wing chrech uova di plies we gad paadn sin bot wi kyaahn taak bout aal a di nitigriti yaso
7853,HEB,9,JNT,so wen di ting set op so nou di priis dem wuda kom iina di fos paat a di tent aal di wail kom du dem priis wok
7854,HEB,9,JNT,bot a onggl di liida fi di priis dem wan kyan go paas di sekan kortn we de insaida di tent an a onggl wan taim fi di ier im wuda du dat im neva go an no tek animal blod wid im im wuda gi gad dat fi fi im sin an fi di rang sitn dem we piipl du an no iivn si se dem du
7855,HEB,9,JNT,di uoli spirit did a shuo se di wie fi get iina di riil tent di uoliyis plies neehn uopm op yet so langks di uol tent di wan pan ort did stil a yuuz
7856,HEB,9,JNT,di tent pan ort a wan sain we shuo wa did a gwaan da taim de it shuo se aal a di gif an sakrifais we piipl yuus tu kyari go gi gad wen dem a worship im kudn set dem kanchens frii
7857,HEB,9,JNT,dem sitn de did onggl a diil wid wa piipl fi nyam an jringk an di difrant difrant wie dem kyan kliin op demself aal a dem ruul de we onggl a tel wi bout ou piipl fi du tingz an we naa tel wi notn bout piipl aat dem onggl ago laas til di taim kom fi set tingz rait dat a wen di nyuu plan kom iin an chienj tingz roun
7858,HEB,9,JNT,bot krais jiizas kom aredi az di liida fi priis fi di gud sitn dem we a kom an di tent we im go chuu dat biga an beta dan di ada wan it no niid notn els fi mek it no beta dan it bi an a no piipl mek da wan de dat miin fi se a no da worl ya it kom fram
7859,HEB,9,JNT,an a no guot blod ar kou kyaaf blod im tek du dis bot a fi im uona blod im tek go iina di uoliyis plies im go de onggl wan degedege taim an a it dat im wan siev di uol a wi fram sin fi eva
7860,HEB,9,JNT,so ef guot an bulkou blod an di ashiz fi wan kou kyaaf kyan springkl pan piipl we no kliin iina gad yai an mek dem kliin fi go worship gad
7861,HEB,9,JNT,den tingk bout umoch muo krais jiizas blod ago du fi wi sieka di spirit we liv fi eva im kuda gi op imself an im naa no sin at aal so fi im blod frii wi kanchens fram di sitn dem we wi du uova an uova fi worship bot we riili naa no yuus an we boun fi kil wi aaf im blod frii wi kanchens fram dem de an mek wi kyan riili sorv di gad we liv fi eva
7862,HEB,9,JNT,a so kom im mek wan nyuu plan bitwiin gad an piipl so di piipl dem we gad kaal fi bi fi im uona piipl dem im kyan bles dem fi eva laik we im pramis fi du dat kyan apm kaaz im ded an kaaz im go ded di piipl dem we sin an brok di uol taim plan we gad did mek wid dem dem piipl de kyan get paadn
7863,HEB,9,JNT,kaaz wen sumadi rait wan wil dem afi pruuv se di sumadi ded fos fi di wil av yuus
7864,HEB,9,JNT,di wil no miin notn ef di sumadi we rait it no ded yet a wen di sumadi ded it av powa
7865,HEB,9,JNT,so di fos plan we gad did mek neehn av no powa widout no blod
7866,HEB,9,JNT,kaaz wen muoziz did tel aal di piipl dem evri wan a gad ruul we did rait dong iina di laa buk im tek wan kou kyaaf blod an guot blod wid waata an wan likl piis a wan plaant niem isop we im tai wid som daakred shiip skin an springkl di blod an waata pan di laa buk an pan aal a di piipl dem
7867,HEB,9,JNT,an muoziz se
7868,HEB,9,JNT,dis a di blod fi di plan we gad mek wid unu an se unu afi kip
7869,HEB,9,JNT,a siem so im tek di blod an springkl pan di tent an pan evriting we did iina di tent we dem did yuuz fi worship
7870,HEB,9,JNT,an bies pan wa di laa se yu did afi springkl blod pan nieli evriting fi mek it kliin an ef no blod no ron no sin no get paadn
7871,HEB,9,JNT,so di sitn dem we onggl komiin laik di wan dem we de a evn dem sakrifais de did afi bon fi mek dem sitn de get kliin bot di wan dem we de a evn di riil wan dem beta sakrifais did afi bon fi dem sitn de
7872,HEB,9,JNT,kaaz krais jiizas neehn go iina wan tent we piipl mek we did jos a ak laik di riil tent nuo sa im go iina evn itself an de de wid gad nou fi elp wi
7873,HEB,9,JNT,an im neehn go iina evn go gi op imself uova an uova laik ou di liida fi di priis dem did afi go iina di uoliyis plies ier afta ier a kyari blod we a no fi dem uon
7874,HEB,9,JNT,ef a so den krais jiizas wuda afi sofa uol iip a taim sins di worl mek bot nier di taim wen di worl ago don nou im gi op imself laik wan sakrifais onggl wan taim an dat kova evriting da wie de im kuda get rid a sin
7875,HEB,9,JNT,an jos laik ou wi nuo fi shuor se a wan taim evribadi ago ded an den gad ago joj dem
7876,HEB,9,JNT,wel a siem so krais jiizas sakrifais imself onggl wan taim fi paadn uol iip a piipl sin bot wen im kom bak a no kom im a kom fi tek we sin bot fi siev di piipl dem we a wiet fi im
7877,HEB,10,JNT,di laa we di juu piipl dem get a no di riil ting it a no notn laik di gud gud sitn we a kom da laa de a jos laik di sheda fi di riil sitn dem kaaz ier afta ier uova an uova di priis tek di siem sakrifais gi gad fi mek di piipl dem we kom kom worship get kliin an stil di sakrifais kyaahn mek di piipl dem kliin iina evri wie
7878,HEB,10,JNT,ef dat kuda apm dem no wuda tap gi dem sakrifais de no so kaaz di piipl dem we kom fi worship dem no wuda kliin wans an faraal an ef a so dem wudn fiil gilti bout no sin no chuu
7879,HEB,10,JNT,bot dem sakrifais de we dem tek gi gad dem dis a memba piipl bout dem sin ier afta ier
7880,HEB,10,JNT,kaaz bulkou blod an guot blod kyaahn tek we nobadi sin
7881,HEB,10,JNT,so wen krais jiizas kom iina di worl im se
7882,HEB,10,JNT,a neehn sakrifais an aafrin yu did waahn
7883,HEB,10,JNT,a dat mek yu get wan badi redi fi mi
7884,HEB,10,JNT,wen dem bon uola animal fi sakrifais an gi yu aafrin fi tek we sin
7885,HEB,10,JNT,dem sitn de no mek yu api
7886,HEB,10,JNT,den mi se gad si mi ya mi kom fi du wa yu waahn mi fi du
7887,HEB,10,JNT,jos laik ou it rait dong bout mi iina di ruol op buk
7888,HEB,10,JNT,fos jiizas se
7889,HEB,10,JNT,a neehn sakrifais an aafrin yu did waahn yu neehn waahn dem fi tek no uola animal an bon mek sakrifais gi yu an yu neehn waahn no sin aafrin niida dem sitn de neehn mek yu api
7890,HEB,10,JNT,duo bies pan di laa a dem sitn de piipl did fi gi
7891,HEB,10,JNT,den im se
7892,HEB,10,JNT,si mi ya mi kom fi du wa yu waahn mi fi du
7893,HEB,10,JNT,so di fos plan we se piipl did afi gi op sakrifais fi tek we dem sin gad mek it naa no muo powa so di sekan plan kuda set op da plan de gi di sakrifais we krais jiizas mek aal a di powa
7894,HEB,10,JNT,an sieka dat di uol a wi ton kliin iina gad yai im sakrifais im uona badi jos wan degedege taim an dat kova evriting
7895,HEB,10,JNT,an aal a di priis dem tan de die afta die a sorv an a gi op di siem sakrifais uova an uova an dem de sakrifais kyaahn tek we sin
7896,HEB,10,JNT,bot wen da priis ya gi onggl wan sakrifais an da sakrifais ya kova evriting
7897,HEB,10,JNT,im go sidong saida gad pan im raitansaid
7898,HEB,10,JNT,an fram da taim de im de de a wiet til
7899,HEB,10,JNT,di piipl dem we iet im ton wan stuul fi im put im fut pan
7900,HEB,10,JNT,kaaz im tek jos wan aafrin an mek di uol a wi we a ton kliin iina gad yai ton jos laik ou wi fi ton fi eva an eva
7901,HEB,10,JNT,an di uoli spirit shuo wi se dem sitn ya chuu fi riil kaaz fos im se
7902,HEB,10,JNT,di laad se likl muo fram nou
7903,HEB,10,JNT,dis a di diil we mi ago mek wid dem
7904,HEB,10,JNT,mi ago put mi laa iina dem ed an rait it dong pan dem aat
7905,HEB,10,JNT,so dem wi andastan it an lisn we mi se
7906,HEB,10,JNT,den im se
7907,HEB,10,JNT,mi naa go memba non at aal di piipl dem sin
7908,HEB,10,JNT,an ou dem did brok mi laa
7909,HEB,10,JNT,so nou wen gad paadn sin no muo sin aafrin no afi gi op
7910,HEB,10,JNT,so mi breda an sista laik ou wi frii fi go iina di uoliyis plies sieka jiizas blod
7911,HEB,10,JNT,kaaz im go sakrifais im badi we komiin laka di kortn we put op iina gad ous fi kova di plies we gad de an di sakrifais im go sakrifais im badi dat uopm op wan nyuu wie fi wi wan wie we gi laif wan wie we liid tu gad
7912,HEB,10,JNT,plos wi av wan priis we a wan a di bigis wan eva an a im ruul uova gad ous
7913,HEB,10,JNT,so sieka aal a dem sitn de kom mek wi jraa kluos tu gad an no fried bot mek wi go tu im an riili chos im wid aal a wi aat kaaz jiizas blod don kliin wi aat so wi kanchens frii an wi badi don wash iina kliin waata tu
7914,HEB,10,JNT,mek wi uol aan chrang an gwaan biliiv se wi ago get di sitn dem we gad se im ago gi wi a dat wi tel di worl se wi biliiv so mek wi uol aan pan dat an no staat tingk sitn els a gad pramis wi an wateva im pramis fi du im ago du fi chuu
7915,HEB,10,JNT,an mek wi tingk bout ou wi kyan gwaan push wi wan aneda fi shuo lov an fi du di gud sitn dem
7916,HEB,10,JNT,mek wi gwaan miit tugeda an kip choch no tap laik we som piipl a du insteda dat mek wi kom tugeda an taak so wi wan aneda aat kyan get chrangga wos laka ou di laad suun kom bak mek wi du dem sitn de muo an muo nou
7917,HEB,10,JNT,kaaz ef wi mek op wi main se wi ago gwaan sin galang afta wi don nuo wa chuu no muo sakrifais no de fi tek we wi sin yu nuo
7918,HEB,10,JNT,bot notn no lef fi wi du dan fi wiet an fried a gad jojment we a kom plos di wikid wikid faiya we im ago tek bon op di piipl dem we fait gens im
7919,HEB,10,JNT,ef sumadi did brok di laa we gad did gi muoziz an tuu ar chrii sumadi se dem si im ar shi a brok di laa dem wuda kil da sumadi de an dem naa sari fi dem niida
7920,HEB,10,JNT,so a umoch wos gad fi ponish sumadi we chrampl op pan im bwai pikni an we chriit jiizas blod laik se it chiip wen a it yuuz fi set op di nyuu plan we gad mek an a it yuuz fi tek we da siem sumadi de sin umoch wos im ar shi fi get ponish wen dem taak gens di uoli spirit we shuo wi wan kaina lov we wi no iivn dizorv iihn umoch wos
7921,HEB,10,JNT,kaaz wi nuo a uu se
7922,HEB,10,JNT,a mi a di wan we ago ponish piipl fi di wikidnis we dem du an mi ago pie dem bak fi aal a di bad sitn dem we dem du
7923,HEB,10,JNT,an wan neks taim im se
7924,HEB,10,JNT,di laad wi joj im piipl dem
7925,HEB,10,JNT,a no wan nais sitn fi jrap iina di an fi di gad we a liv an im ponish yu yu nuo enibadi we dat apm tu fi kech dem fried
7926,HEB,10,JNT,bot unu fi memba iina di paas wen unu did jos andastan gad wie di sofarieshan we unu did afi go chuu bot unu uol aan an kot chuu siem wie
7927,HEB,10,JNT,som a di taim dem dem did biit unu op an chriit unu bad infronta evribadi wen a no dat gwaan a jain unu jain op wid di piipl dem we dem chriit so an tan saida dem iina fi dem chraiyal an chibilieshan
7928,HEB,10,JNT,kaaz fi riil unu aal sari fi di piipl dem we dem chuo iina prizn an wen dem kom tek we unu sitn dem unu mek dem galang wid dem an aal a sumail sed wie kaaz unu nuo se unu uon tingz we moch moch beta dan dem sitn de an wa unu uon ago laas fi eva
7929,HEB,10,JNT,so no bada gi op gwaan uol tait kaaz sieka dat unu ago get som blesn de
7930,HEB,10,JNT,unu afi uol aan an pres chuu fi du wa gad waahn unu fi du an so get di sitn dem we im pramis fi gi unu
7931,HEB,10,JNT,kaaz tuu tuuz
7932,HEB,10,JNT,di wan we a kom ago riich im naa go lielie
7933,HEB,10,JNT,an mi piipl dem we du di rait sitn dem ago liv kaaz dem biliiv iina mi
7934,HEB,10,JNT,an ef dem go ton bak
7935,HEB,10,JNT,mi naa go api wid dem at aal at aal
7936,HEB,10,JNT,bot wi a no non a dem piipl de we ton bak an en op get laas mash op an dem sitn de nuo sa wi a wan a dem piipl de we chos iina gad an so im a siev wi suol
7937,HEB,11,JNT,wen wi chos iina gad it mek wi shuor bout di sitn dem we wi onggl uop se wi ago get an wi nuo se di sitn dem we wi kyaahn si dem de de fi chuu
7938,HEB,11,JNT,a dis mek gad did api wid wi faada faada dem
7939,HEB,11,JNT,kaaz wi chos iina gad wi andastan se im jos se di wod an di worl mek so di sitn dem we wi kyan si dem kom fram di sitn dem we wi kyaahn si
7940,HEB,11,JNT,a kaaz iebl chos iina gad mek im bon wan beta sakrifais gi gad dan kien a kaaz im chos iina gad mek gad se im api wid im an se im a sumadi we du di rait sitn dem an sieka di chos we im chos iina gad im stil a chat iivn duo im ded kaaz wa iebl did du stil a sen wan mesij tu wi
7941,HEB,11,JNT,kaaz iinok did chos iina gad gad did tek im op wich paat im de wen im did stil alaiv so im neehn ded at aal
7942,HEB,11,JNT,an nobadi kudn fain im kaa gad did tek im op
7943,HEB,11,JNT,an gad du dat kaa
7944,HEB,11,JNT,im did mek gad api sieka wa im du
7945,HEB,11,JNT,nou ef sumadi no chos iina gad dem kyaahn mek im api non at aal kaaz enibadi we kom kom worship gad afi biliiv fos se gad de fi chuu an dat im ago du som uol iip a gud sitn fi di wan dem we luk fi im aad aad
7946,HEB,11,JNT,afta gad waan nowa bout di sitn dem we nowa kudn si yet a kaaz nowa chos iina gad an av nof nof rispek fi im mek im lisn we gad se an go bil wan big buot fi siev im fambili kaaz nowa did chos iina gad so im kot aaf imself fram di piipl dem iina di worl an shuo se dem rang kaa dem no chos iina gad gad se nowa a sumadi we du wa rait kaaz nowa chos iina im
7947,HEB,11,JNT,kaaz iebriyam chos iina gad wen gad kaal im im lisn an so im go a wan plies we im did bout fi get fram gad im go de iivn duo im neehn nuo a wich paat im did a go
7948,HEB,11,JNT,an kaa im chos iina gad im muuv go a di lan we gad pramis im an liv de laik farina im liv iina tent wid aizak an jiekob gad did mek di siem pramis tu dem tu
7949,HEB,11,JNT,iebriyam tan de kaaz im did a luk faawod fi wan siti we gad did jraa op an bil da siti de tan op pan som chrang foundieshan
7950,HEB,11,JNT,aal wen siera neehn av no pikni an did paas di taim fi av biebi an iebriyam did tuu oul fi gi ar non im chos se gad wuda kip im pramis an so gad mek iebriyam kuda gi ar biebi
7951,HEB,11,JNT,az a matarafak fram da wan man ya wan bag a pikni kom pikni we nof laik di staar dem we de op iina di skai an we plenti plenti laik san a sii iivn duo im did so oul dat im de a griev mout
7952,HEB,11,JNT,aal a dem piipl ya we ded did a chos iina gad siem wie aal wen dem neehn get iina dem an di sitn we gad did pramis dem did si dem fram faar faar lang bifuo dem apm an dem did wel api an dem neehn fried fi se dem no kom fram yaso dat dem a farina pan ort
7953,HEB,11,JNT,piipl we se dem sitn ya shuo se dem a luk fi wan konchri we a riili fi dem uon
7954,HEB,11,JNT,az a matarafak ef dem did a tingk bout di plies we dem did lef dem wuda get di chaans fi go bak de
7955,HEB,11,JNT,insteda dat dem did a luk fi wan beta plies wan we de a evn so gad no shiem fi se im a fi dem gad kaaz im get wan siti redi fi dem
7956,HEB,11,JNT,kaaz iebriyam did chos iina gad wen gad did tes im im did redi fi sakrifais aizak gi im im did get di pramis we gad did mek wid im an im did stil redi fi gi op im wan degedege bwai
7957,HEB,11,JNT,gad did se tu im se
7958,HEB,11,JNT,a aizak ago mek yu av pikni pikni gu dong
7959,HEB,11,JNT,iebriyam did don riizn out se gad kuda mek ded piipl kom bak alaiv an iina wan wie a ded aizak did ded an im get im bak
7960,HEB,11,JNT,aizak chos iina gad an so im bles jiekob an iisaa an biliiv se fi dem blesn ago kom iina di fyuucha
7961,HEB,11,JNT,kaaz jiekob chos iina gad wen im did a ded im bles evri wan a juozif pikni dem an
7962,HEB,11,JNT,im liin op pan im waakn tik a worship gad
7963,HEB,11,JNT,kaaz juozif did chos iina gad wen im did bout fi ded im did taak bout di taim wen di izrel piipl dem did a go kom outa iijip an im did tel dem bout wa dem fi du wid im badi wen im ded
7964,HEB,11,JNT,wen muoziz did baan kaaz im mada an faada chos iina gad dem aid im fi chrii mont kaaz dem si se di pikni did priti an dem neehn fried a di laa we di king did mek
7965,HEB,11,JNT,sieka ou muoziz chos iina gad wen im did get big im neehn waahn nobadi kaal im fiero daata pikni
7966,HEB,11,JNT,im did prefa fi sofa wid gad piipl dem dan fi go av fon fi wan likl wail an miks op iina sin
7967,HEB,11,JNT,im did fiil se di sofarieshan we di wan we gad sen fi siev piipl go chuu wot muo dan aal a di rich sitn dem we de a iijip im did fiil so kaaz im yai did de pan di blesn dem we im did ago get
7968,HEB,11,JNT,sieka ou im chos iina gad im lef iijip an neehn fried se di king maita beks an im neehn ton bak im uol aan pan di gad we nobadi kyaahn si laik se im kuda si im
7969,HEB,11,JNT,kaaz im chos iina gad im did kom bring iin di paasuova alidie an did mek di blod springkl pan di duor dem so di ienjel we kom fi kil wudn kil di fos bwai pikni dem fi di izrel piipl dem
7970,HEB,11,JNT,kaaz di piipl dem did chos iina gad dem did paas chuu di red sii laik se a jrai lan dem a waak pan bot wen di iijip piipl dem did chrai fi du dat tu di uol a dem joun aaf
7971,HEB,11,JNT,kaaz di piipl dem did chos iina gad jeriko waal did jrap dong afta di piipl dem did maach roun it fi sevn die
7972,HEB,11,JNT,rieyab we did sliip wid man fi moni shi neehn ded wen di piipl dem we neva lisn gad did a ded aaf shi neehn ded kaaz shi did chos iina gad an wen di chrienja dem kom fi spai out di siti shi did tek dem iina ar ous an aid dem
7973,HEB,11,JNT,an wa els mi fi se kaaz mi naa no taim fi tel unu bout gidiyan barak samsn jefta dievid samwel an di prafit dem
7974,HEB,11,JNT,sieka ou dem chos iina gad dem fait waar gens konchri an win som did inchaaj a piipl an dem ruul iina wan wie we rait iina gad yai an gad gi dem wa im pramis fi gi dem tu an kaaz dem chos iina gad dem shot laiyan mout so di laiyan dem no nyam dem
7975,HEB,11,JNT,kaaz dem chos iina gad dem put out faiya we a bon red an dem get we fram dem enimi we out fi tek suod kil dem aaf iivn duo dem wiik dem get chrang an dem get big an bad iina waar an mek aami we no kom fram bout de afi ron we
7976,HEB,11,JNT,uman get bak dem ded fambili kaaz dem kom bak alaiv bot som ada wan dem enimi did mek dem sofa bad bad bot dem mek op dem main se dem naa go go frii da wie de dem kyan kom bak alaiv an liv wan beta laif
7977,HEB,11,JNT,so a dat apm tu som a dem kaaz dem chos iina gad bot yu av som ada wan dem laaf aafa dem an tek wip biit dem som aal get tai op wid chien an lak op iina prizn tu
7978,HEB,11,JNT,dem stuon som a dem an tek saa kot dem iina tuu an yuuz suod kil dem aaf tu dem piipl de we sofa so dem waak bout iina shiip skin an guot skin dem neehn av no moni dem did wel puor piipl mek dem sofa an did taament dem
7979,HEB,11,JNT,dem did tuu gud fi da worl ya dem go bout an liv iina dezot an op iina mountn iina kiev an uol we de iina grong
7980,HEB,11,JNT,di uol a dem chos iina gad an so im did api wid dem bot non a dem stil neehn get di sitn dem yet we im did pramis
7981,HEB,11,JNT,kaaz gad did plan fi du sitn we wie wie beta fi wi so wi an dem kyan bi aal a wa gad waahn wi fi bi di siem taim
7982,HEB,12,JNT,so laik ou wan kroud a piipl de aal bout roun wi an dem shuo wi aredi ou fi chos iina gad wi afi dash aaf evriting we a sluo wi dong iina da ries ya di sin we tai op wi fut iizi iizi wi afi dash dem aaf man an ron di ries we de infronta wi an no wier out pan di wie
7983,HEB,12,JNT,wi fi kip wi yai lak pan jiizas a im fos shuo wi wa it miin fi chos iina gad an mek wi kyan chos im iina evri wie im nuo se im did ago en op wel api so im go chuu di sofarieshan an go ded pan di kraas an im neehn bizniz se im did a du sitn we evribadi els wuda shiem fi du afta dat im galang go sidong a gad rait an
7984,HEB,12,JNT,unu fi luk pan jiizas luk ou di wikid sina dem chriit im wel bad bot im uol aan an pres chuu siem wie unu fi tingk bout dat so unu no get taiyad an waahn gi op
7985,HEB,12,JNT,unu a fait gens sin bot unu neva yet fait so til blod staat ron
7986,HEB,12,JNT,a memba unu no memba wen gad did taak tu unu kaaz unu a im pikni an tel unu tingz we mek unu aat chrang iihn
7987,HEB,12,JNT,mi pikni wen mi ponish unu fi mek unu si se unu du sitn rang
7988,HEB,12,JNT,unu no fi tek it laik se a no notn
7989,HEB,12,JNT,an no bada gi op kaaz mi rof unu op an set unu chriet
7990,HEB,12,JNT,mi rof op uu mi lov
7991,HEB,12,JNT,an mi ponish evribadi we mi tek fi mi pikni
7992,HEB,12,JNT,so go chuu unu aad taim an tek it laik se unu a get chrietn out kaaz wen gad du dat a chriit im a chriit unu laik fi im uona pikni an wich pikni unu fain we di faada no rof op an chrietn out iihn
7993,HEB,12,JNT,ef unu no get rof op an chrietn out laik evri naamal pikni den unu a baastad pikni an unu wudn riili bi fi gad pikni den
7994,HEB,12,JNT,pan tap a dat di uol a wi faada we de pan ort dem rof wi op wen wi du rang an wi rispek dem fi dat den a umoch muo so wi fi gi iin tu di faada we de a evn so wi kyan riili liv
7995,HEB,12,JNT,wi faada we de pan ort dem ponish wi fi wan likl wail an dem ponish wi ou dem tingk bes fi ponish wi bot gad ponish wi fi wi uona gud an a kaaz im waahn wi gud an kliin laka ou im gud an kliin mek im du dat
7996,HEB,12,JNT,nobadi neva eva tingk se it nais wen dem a get ponish di taim wen dem a get ponish nuo sa it at dem taim de man bot lieta dong it elp wi kaaz sieka dat wi lorn fi waak chriet an du di sitn dem we rait plos it mek wi liv iina piis wid piipl
7997,HEB,12,JNT,so lif op unu an dem we a jrap dong an mek unu wiik nii dem tan op chrang
7998,HEB,12,JNT,waak pan ruod we chriet so di piipl dem uufa fut wiik an kyaahn waak gud dem fut naa go get no wos bot wi get beta
7999,HEB,12,JNT,chrai aad fi liv iina piis wid evribadi an chrai fi no dabldabl iina sin bot tan gud an kliin kaaz nobadi naa get fi si gad ef dem no gud an kliin
8000,HEB,12,JNT,gad lov wi iivn duo wi no dizorv it so mek shuor se nobadi no ton dem bak pan wa im du fi dem an mek shuor se nobadi no galang laik bita ruut we gruo kom ton bita chrii dem piipl de wi kom kom mek chobl an brok out wan bag a piipl mek shuor se dat no apm
8001,HEB,12,JNT,an mek shuor tu se nobadi no kom liv no luus laif an naa no rispek fi gad an gad sitn dem laik iisaa evriting we iisaa wuda get kaaz im a im faada fos bwai pikni im gi we aal a dat fi wan degedege pliet a fuud
8002,HEB,12,JNT,yu nuo se likl muo fram dat wen im did waahn get da blesn de nou dem ton im bak im kudn tek bak wa im did du aal wen im kom a baal
8003,HEB,12,JNT,a no laik di izrel piipl dem wen dem did kech a mount sainai unu no kom a no mountn we unu kyan toch wich paat faiya a bon at an di plies daak roun unu no lait neehn de de an staam a bluo
8004,HEB,12,JNT,unu no kom kom ier wan chompit a bluo loud loud an wan vais a chat som wod de so aal uu did ier beg fi no ier no muo
8005,HEB,12,JNT,kaaz dem kudn tan di ruul we dem did a ier
8006,HEB,12,JNT,aal ef a wan animal toch di moutn stuon im
8007,HEB,12,JNT,az a matarafak wa did a gwaan did fraitn di piipl dem so moch muoziz se
8008,HEB,12,JNT,mi a shiek di wie mi fried
8009,HEB,12,JNT,insteda dat unu kom a mount zaiyan di jeruusilem we de a evn di siti fi di gad we mek piipl liv unu kom tu wan iip a ienjel we gyada de an we api so til
8010,HEB,12,JNT,unu kom wich paat di fos set a pikni we a fala krais jiizas gyada op fi dem niem don rait dong iina evn aredi unu kom tu gad tu we joj evribadi an unu kom tu dem piipl de we du rait iina gad yai gad don mek dem rait iina evri wie
8011,HEB,12,JNT,unu kom tu jiizas di wan we iina di migl we mek di nyuu plan bitwiin gad an piipl an unu kom tu im blod we ron an wash we sin an da blod de tan fi sitn wie beta dan iebl blod
8012,HEB,12,JNT,wach out an mek shuor se unu no ton unu bak pan di wan we a chat kaaz ef dem neehn get we wen dem did ton dem bak pan di wan pan ort we waan dem unu tingk se wi ago get we ef wi ton wi bak pan di wan fram evn we a waan wi
8013,HEB,12,JNT,wen im did taak da taim de im vais did shiek op di ort bot nou im pramis se
8014,HEB,12,JNT,mi ago shiek op di ort wan muo taim bot da taim ya a no ort wan mi ago shiek op mi ago shiek op evn tu
8015,HEB,12,JNT,nou wen im se wan muo taim dat shuo se di sitn dem we get shiek op im ago tek dem we an dem sitn de a di tingz we im did mek im ago du dat so wa kyaahn shiek op kyan tan
8016,HEB,12,JNT,so laik ou gad a gi wi di rait fi ruul wid im an dat a sitn we kyaahn shiek op mek wi gi gad tangks an yuuz dis an worship im iina wan wie we wi mek im api mek wi rispek im big taim
8017,HEB,12,JNT,kaaz fi riil wi gad a laik wan faiya we bon op tingz
8018,HEB,13,JNT,unu mos gwaan lov di breda an sista dem we biliiv iina gad jos laik unu
8019,HEB,13,JNT,an no tap elp chrienja an tek dem iina unu ous kaaz a so som piipl tek iin ienjel an no iivn nuo
8020,HEB,13,JNT,unu fi memba di piipl dem we iina prizn laik se unu iin de wid dem an memba di piipl dem we a sofa tu laik se a unu a sofa an a fiil di pien we dem a fiil
8021,HEB,13,JNT,evribadi fi rispek marid laif ozban an waif mosn go sliip wid nobadi els dem fi kip dem bed kliin kaaz di piipl dem we dabl iina seks sin an we sliip wid piipl dem no marid tu gad ago joj dem
8022,HEB,13,JNT,unu no fi lov moni unu fi satisfai wid wateva unu av kaaz gad se
8023,HEB,13,JNT,mi naa go lef unu non at aal
8024,HEB,13,JNT,nuo mi naa lef unu fi fen fi unuself
8025,HEB,13,JNT,dat mek wi shuor shuor wen wi se
8026,HEB,13,JNT,di laad a di wan we elp mi an mi naa go fried a notn
8027,HEB,13,JNT,wa nobadi kyan kom du mi iihn
8028,HEB,13,JNT,memba unu liida dem we tel unu bout gad wod tingk bout wa did apm sieka ou dem liv dem laif an chos iina gad jos laik dem
8029,HEB,13,JNT,jiizas krais no chienj siem wie ou im tan yeside a so im tan tide an a siem so im ago tan fi eva an eva
8030,HEB,13,JNT,no mek di chrienj sitn dem we piipl go bout an a tiich mek unu chrie we kaaz a no ruul bout wa unu fi nyam an no nyam mek di aat chrang bot a ou gad lov wi so moch iivn duo wi no dizorv it an a wan gud sitn dat di ruul dem bout wa piipl fi nyam neehn elp di piipl dem we did a fala dem
8031,HEB,13,JNT,wi av wan alta an di piipl dem we wok we di juu dem worship dem naa no rait fi nyam non a di sitn dem we wi tek bon sakrifais a da alta de
8032,HEB,13,JNT,kaaz di liida fi di priis dem tek di animal blod kyari go iina di uoliyis plies go gi fi sin aafrin bot di animal badi get bon op outsaida di kyamp
8033,HEB,13,JNT,a siem ting riich jiizas im did sofa outsaida di kyamp tu jos fi mek di piipl dem kliin fram sin wen im yuuz fi im uona blod
8034,HEB,13,JNT,wi fi galang outsaida di kyamp tu im den mek wi sofa an tek biit op an tek di shiem we im did sofa tu
8035,HEB,13,JNT,kaaz wi naa no siti we ago laas fi eva yaso bot wi a luk fi di siti we ago kom
8036,HEB,13,JNT,so sieka we jiizas du mek wi priez gad aal di wail wen wi priez gad so a sakrifais wi a sen op gi im a wi aafrin dat wi a gi wid wi mout an dat shuo se wi chos iina im an wi a se im a fi wi laad
8037,HEB,13,JNT,an no figet fi du wa gud an fi shier we unu av kaaz gad lov dem kaina sakrifais de
8038,HEB,13,JNT,lisn wa unu liida dem se an du wa dem tel unu fi du kaaz dem ago afi ansa tu gad an tel im bout ou dem did tek kier a unu so du fi unu paat so dem wi api fi du di wok an dem fies no afi lang dong kaaz ef dat apm dat naa go elp unu at aal
8039,HEB,13,JNT,prie fi wi wi shuor se wi kanchens naa bada wi an wi waahn liv rait iina evri wie
8040,HEB,13,JNT,beg unu du prie iivn muo se mi wi kom bak tu unu suun suun
8041,HEB,13,JNT,gad gi wi piis iina wi aat im tek di blod we mek di nyuu plan bitwiin wi an im laas fi eva an mek di ed shepad fi di shiip dem kom bak alaiv dat a wi laad jiizas krais mi prie se di gad we du aal a dem sitn ya
8042,HEB,13,JNT,wi gi unu aal a di gud sitn dem we impuotant fi go du wa im waahn unu fi du mi prie tu se im wi mek wi ton aal a wa im waahn wi fi ton an dis wi apm kaaz im wi mek krais jiizas du dat di piipl dem fi priez krais jiizas fi eva an eva an lif im op iemen
8043,HEB,13,JNT,nou breda an sista mi a beg unu bier wid di likl mesij we mi rait fi mek unu aat chrang an no bada get beks kaaz a no notn lang mi rait
8044,HEB,13,JNT,mi waahn unu nuo se wi breda timoti get let outa jiel ef im suun kom mi wi bring im wid mi wen mi kom luk fi unu
8045,HEB,13,JNT,sen oudi tu aal a unu liida dem an aal a gad piipl dem di wan dem fram itali sen oudi tu
8046,HEB,13,JNT,mi prie se gad lov we non a wi no dizorv wi tan wid unu
8047,JAS,1,JNT,da leta ya a kom fram jiemz wan sliev fi gad an di laad jiizas krais mi a rait da leta ya tu di twelv chraib a gad piipl dem wa skyata skyata aal uova di worl oudi tu aal a unu
8048,JAS,1,JNT,mi breda an sista unu fi wel api wen chobl an kraasiz tek unu
8049,JAS,1,JNT,kaaz unu nuo se dem sitn de kom fi tes unu fi si ef unu ago stil chos iina gad wen dem chobl de tek unu ef unu gwaan chos iina gad siem wie unu wi kyan tan op chrang no mata wa
8050,JAS,1,JNT,unu fi gwaan uol aan chrang no mata wa apm an chos iina gad so unu kyan bi aal we gad waahn unu fi bi an so unu wi no shaat a notn
8051,JAS,1,JNT,ef sumadi no waiz aal dem afi du a aks gad an im wi mek dem waiz kaaz gad naa go uol bak notn fram dem im wi gi dem wa dem aks fa so dem wi nuo se im lov dem
8052,JAS,1,JNT,bot wen yu aks yu mos biliiv se gad ago gi yu we yu aks fa enibadi we aks gad fi sopm an stil a wanda ef gad gweehn gi dem tan jos laik wen briiz a bluo sii waata an it jos ago op an dong so
8053,JAS,1,JNT,sumadi laik dat no fi bada tingk se di laad ago gi im notn at aal
8054,JAS,1,JNT,kaaz da man ya kyaahn mek op im main bout notn we im a du wan minit im se sitn di neks minit im chienj im main
8055,JAS,1,JNT,gad piipl dem we puor mos buos bout ou gad lif dem op an put dem pan tap
8056,JAS,1,JNT,bot di rich piipl dem mos buos bout ou gad ombl dem kaaz rich piipl ago get bluo we laik wail flowaz
8057,JAS,1,JNT,wen di son kom op an jrai op di plaant dem di flowaz jrap aaf so it no priti no muo a di siem ting ago apm tu rich piipl we bizi a luk bout dem bizniz
8058,JAS,1,JNT,ef unu uol aan chrang an no gi op wen unu a go chuu chraiyal an kraasiz we kom fi tes unu unu ago wel api kaaz wen unu tes don gad gweehn gi unu di kroun a laif we im pramis fi gi evribadi we lov im
8059,JAS,1,JNT,wen yu fiil fi du sopm wa yu nuo se rang no bada se a gad mek yu fiil fi du it kaaz nobadi kyaahn presha gad fi du wa rang an gad no presha nobadi fi du wa rang niida
8060,JAS,1,JNT,bot wen sumadi fiil fi du wa rang a sieka di wikid sitn we iina dem aat di sitn dem iina dem aat presha dem fi du wa rang
8061,JAS,1,JNT,afta dem don plan di wikid sitn dem tek kanchuol a dem an mek dem sin an wen sin don wid dem it kil dem
8062,JAS,1,JNT,mi breda an sista no fuul unuself
8063,JAS,1,JNT,evri gud sitn di sitn dem we no av notn bad bout dem kom fram faada gad we mek aal a di lait dem we iina di skai bot im no tan laik di lait dem we im mek dem eva a chienj bot im no chienj op chienj op
8064,JAS,1,JNT,gad mek op im main fi gi wi nyuu laif so im sen wi di chuu mesij so wi kuda komiin laik di fos set a fuud fram di fiil fi im
8065,JAS,1,JNT,mi breda an sista ier wa mi a se unu mos kwik fi ier an sluo fi taak ar get beks
8066,JAS,1,JNT,kaaz wen unu get beks unu kyaahn du di gud sitn dem we gad waahn unu fi du
8067,JAS,1,JNT,so unu fi get rid a aal a di naasi an torbl sitn dem we so nof bout di plies ombl unuself an tek iin di mesij we gad put iina unu aat we kyan siev unu laif
8068,JAS,1,JNT,unu no fi onggl ier gad mesij unu fi du wa it se ef unu onggl a lisn an naa du wa gad se unu onggl a fuul unuself
8069,JAS,1,JNT,ef nobadi ier di mesij an no du wa it se dem komiin laik wan man we luk pan imself iina wan lukin glaas si wa im luk laik
8070,JAS,1,JNT,an afta im don luk im go we an no memba a ting we im luk laik
8071,JAS,1,JNT,bot ef nobadi tek a gud luk iina di laa we rait iina evri wie an wa set piipl frii ef im gwaan du wa it se an no figet it a im ago get bles
8072,JAS,1,JNT,ef nobadi tingk se im a sorv gad di rait wie bot im kyaahn kanchuol im tong im jos a fuul imself an we im se im a du fi gad no wot notn
8073,JAS,1,JNT,di kaina wok we gud an kliin iina faada gad yai a dis elp di pikni dem uufa faada an mada dem ded an we a sofa an di uman dem we ozban ded an we a sofa tu an kip we fram di wikid sitn dem we iina di worl
8074,JAS,2,JNT,mi breda an sista sins unu se unu chos iina wi powaful laad jiizas krais unu kyaahn chriit som piipl beta dan som
8075,JAS,2,JNT,ef sumadi iina buosi kluoz an wan guol ring kom a unu choch an wan puo sumadi we av aan uol kluoz kom iin tu
8076,JAS,2,JNT,an unu chriit di wan iina fansi kluoz speshal an tel im se sidong a da nais siit ya bot tel di puo wan se yu tan op uova deso ar sidong yaso pan di fluor a mi fut
8077,JAS,2,JNT,ef unu du dat no paashal unu paashal dat shuo se unu tek said an a joj piipl rang
8078,JAS,2,JNT,mi breda an sista ier wa mi a se no gad pik di puo piipl iina di worl fi bles dem kaaz dem biliiv iina im im pik dem fi tek paat iina im kindom wa im pramis fi gi aal uu lov im
8079,JAS,2,JNT,bot unu shiem puo piipl tel mi sopm no di siem rich piipl dem a presha unu an a jrag unu go a kuot ous
8080,JAS,2,JNT,no dem siem wan a chat aal saat a torbl sitn buot di wan we wi bilang tu gud niem
8081,JAS,2,JNT,a gud sitn ef unu fala di laa we aiya dan eni ada laa an we rait dong iina gad wod se
8082,JAS,2,JNT,unu fi lov unu nieba siem laik ou unu lov unuself
8083,JAS,2,JNT,bot ef unu chriit som piipl beta dan som a sin dat unu a brok di laa
8084,JAS,2,JNT,kaaz iivn ef unu kip aal a di laa dem an onggl brok wan unu brok di uol a dem siem wie
8085,JAS,2,JNT,kaaz di siem wan we tel wi se
8086,JAS,2,JNT,no sliip wid sumadi we a no yu waif ar yu ozban
8087,JAS,2,JNT,tel wi se
8088,JAS,2,JNT,no morda
8089,JAS,2,JNT,so iivn ef wi no sliip wid sumadi we a no wi waif ar wi ozban bot wi morda sumadi wi brok di uol laa siem wie
8090,JAS,2,JNT,wi mos taak an gwaan laik piipl we di laa ago joj an a di sed laa ago set wi frii
8091,JAS,2,JNT,kaaz piipl we no paadn nobadi naa go get no paadn pan jojment die ef unu paadn piipl unu wi get frii fram jojment
8092,JAS,2,JNT,mi breda an sista wa sens unu tingk it mek ef sumadi se dem biliiv sopm bot no du di sitn dem we wi shuo se dem riili biliiv unu tingk dem kyan get siev da wie de
8093,JAS,2,JNT,ef unu si wan a unu breda ar sista niekid an onggri
8094,JAS,2,JNT,no bada jos tel im se gad bles yu yu ier mek shuor yu tan waam an kip yu beli ful unu tingk dat kyan elp im ef unu no gi im notn at aal
8095,JAS,2,JNT,a siem so ef unu se unu biliiv sopm an no av no akshan fi bak it op wa unu se unu biliiv no wot notn it no mek no sens
8096,JAS,2,JNT,bot sumadi wi se wan sumadi biliiv iina jiizas an wan neks sumadi du gud wok bot mi wuda ansa im se aarait den shuo mi ou nobadi kyan biliiv iina jiizas an no du gud wok an mi wi shuo yu se mi biliiv iina jiizas an a dat mek mi du di gud sitn dem we mi du
8097,JAS,2,JNT,yu biliiv se a onggl wan gad de gud aal di diiman dem biliiv dat an chrimbl
8098,JAS,2,JNT,ou unu so fuulfuul unu waahn mi shuo unu se ef sumadi se dem biliiv sopm bot no av no wok fi bak op wa im se im biliiv it no wot notn
8099,JAS,2,JNT,aarait unu memba ou gad did tes an pruuv se faada iebriyam did riili biliiv iina im iebriyam did put im bwai pikni aizak pan di alta fi kil im an bon sakrifais gi gad
8100,JAS,2,JNT,so unu si se wa iebriyam du shuo se im riili biliiv gad
8101,JAS,2,JNT,so it apm jos laik wa gad wod did se
8102,JAS,2,JNT,iebriyam biliiv iina gad an gad se im eva du di rait sitn
8103,JAS,2,JNT,a so iebriyam kom fi bi gad fren
8104,JAS,2,JNT,so unu si se gad wi se sumadi a liv rait no jos chuu dem se dem biliiv iina im bot kaaz dem du wa im se dem fi du
8105,JAS,2,JNT,a di siem wie rieyab we did sliip wid piipl fi moni did du we rait iina gad yai wen shi tek iin di izrel spai dem an sen dem we wan neda wie
8106,JAS,2,JNT,so siem laik ou di badi ded an no wot notn wen di spirit lef it a siem so it no wot notn wen sumadi se dem biliiv iina gad an no du di wok wa shuo se dem riili biliiv
8107,JAS,3,JNT,mi breda an sista nof a unu no fi ron go chrai ton tiicha kaaz unu nuo se wi we a tiicha ago get joj aada
8108,JAS,3,JNT,aal a wi du rang sitn nof taim bot ef sumadi neva se notn rang yet dem no av no sin at aal kaaz ef nobadi kyan kanchuol dem tong dem kyan kanchuol dem uol badi tu
8109,JAS,3,JNT,wen wi waahn kanchuol wan aas wi put wan bit iina im mout da wie de wi kyan ton im eni wie wi waahn im fi go
8110,JAS,3,JNT,luk ou ship big bot di kyaptin yuuz wan likl stierin ton it eniwe im waahn it fi go iivn duo a chrang briiz a bluo it
8111,JAS,3,JNT,a siem so piipl tong tan iivn duo di tong a wan likl likl paat a dem badi it kyan chat big buosi chat an kaaz nof chobl fi ada piipl tingk buot ou wan likl gyash a faiya kyan bon dong wan uol faris
8112,JAS,3,JNT,iivn duo di tong a paat a wi badi it komiin laik wan torbl faiya it ful op a wikid powa we kyan mes op yu uol laif an put yu iina so moch chobl dat it komiin laik aal el brok luus pan yu kaaz di tong komiin laik it set pan faiya we kom chriet fram el
8113,JAS,3,JNT,piipl kyan chrien aal kaina animal wail animal bod animal we kraal pan di grong an animal we liv iina di sii piipl chrien dem animal de aal di taim
8114,JAS,3,JNT,bot nobadi kyaahn kanchuol di tong it bizibadi wikid an fula paizn fi kil aaf piipl nobadi kyaahn kanchuol it at aal at aal
8115,JAS,3,JNT,di siem tong we wi yuuz fi priez faada gad a di siem tong wi a yuuz fi kos aaf piipl we gad mek fi tan laik imself
8116,JAS,3,JNT,di mout we wi a yuuz fi priez gad a di siem mout wi a yuuz fi kos out piipl mi breda an sista notn kyaahn go so
8117,JAS,3,JNT,ou fresh waata an saalt waata fi kom outa di siem spring iihn
8118,JAS,3,JNT,breda an sista fig chrii kyan bier aliv fruut griep vain kyan bier fig saalt spring kyaahn sen out fresh waata mi breda an sista
8119,JAS,3,JNT,enibadi mongks unu waiz an av sens ef unu liv gud ombl unuself an du wa rait dat wi shuo se unu waiz
8120,JAS,3,JNT,bot ef unu aat bita an unu bad main an onggl a fait fi av unu uona wie no bada buos bout unuself an ton we fram di chuut kaaz wen unu du dat unu a mek di chuut luk laik se a lai
8121,JAS,3,JNT,wa dem de piipl de kaal waiz no kom fram evn wa dem kaal waiz kom fram di worl an no av notn fi du wid di spirit it kom fram di devl
8122,JAS,3,JNT,eniwe yu fain piipl we onggl tingk bout demself an we bad main yu fain chobl kanfyuuzhan an aal kaina wikidnis tu
8123,JAS,3,JNT,bot unu si di piipl dem we gad mek waiz fos ting bout dem dem aat kliin dem a no waarbuot dem kier bout ada piipl an dem no aadiez dem kwik fi paadn piipl we du dem rang an dem aalwiez du we rait dem no paashal an dem a no ipokrit niida
8124,JAS,3,JNT,jos laik ou wen wan faama plaant gud siid im riip gud krap a siem so di wan dem we du wa gud an liv iina piis wi mek ada piipl du wa gud an liv iina piis tu an dat wi kaaz evribadi fi liv gud wid dem wan aneda tu
8125,JAS,4,JNT,mi breda an sista wa unu tingk a kaaz unu fi a waar an chries aaf unu wan aneda no di sitn dem we iina unu aat we unu wel waahn an a fait aad aad fi get iivn duo unu nuo se dem no rait
8126,JAS,4,JNT,unu waahn sitn we unu no av bot unu kyaahn get it unu grojful an red yai an wi iivn kil fi get wa unu waahn bot unu stil kyaahn get we unu waahn kaaz unu no aks gad fi it
8127,JAS,4,JNT,iivn wen unu aks gad unu stil no get wa unu aks fa kaaz unu a aks fi di rang riizn unu jos waahn dem sitn de fi big op unu ches an fi mek unu fiil impuotant
8128,JAS,4,JNT,unu komiin laik piipl we sliip wid ada piipl waif an ozban unu no nuo se piipl we lov di worl iet gad so enibadi we mek di worl dem fren mek gad dem enimi
8129,JAS,4,JNT,wen gad wod se di spirit we gad put iina wi jelos bad an wel waahn wi fi kip tu gad wan unu tingk se it se dat fi notn
8130,JAS,4,JNT,bot muo dan notn els gad gud an kain tu wi a dat mek gad wod se
8131,JAS,4,JNT,gad kaaz buosi piipl plan fi mash op
8132,JAS,4,JNT,bot im gud an kain tu piipl we ombl demself
8133,JAS,4,JNT,so ton tu gad an no du notn we di devl waahn unu fi du tan op chrang chrang gens im an im wi ron we fram unu
8134,JAS,4,JNT,jraa nier gad an gad wi jraa nier unu sina kliin op unu laif an unu we kyaahn mek op unu main kliin op fi unu aat tu
8135,JAS,4,JNT,baal muon gruon an ala tap kin unu tiit an staat baal no bada fiil api a sad unu fi sad
8136,JAS,4,JNT,so ombl unuself infronta gad an du evriting we im se unu fi du an im wi big unu op
8137,JAS,4,JNT,mi breda an sista no taak bad sitn buot wan aneda ef unu du dat ar joj piipl an gwaan laik se gad kyaahn paadn dem unu a se gad laa no gud an ef unu se di laa no gud unu a gwaan laik se a unu a joj uova di laa
8138,JAS,4,JNT,bot a onggl wan sumadi gi di laa an a im a di onggl joj a im kyan siev piipl an im kyan sen dem go ded tu so uu unu tingk unu bi fi a joj nobadi
8139,JAS,4,JNT,nou lisn tu mi aal a unu we se tide ar tumaro wi ago wok fi wan ier iina da toun ya ar iina da toun de an mek som moni
8140,JAS,4,JNT,bot wa unu nuo buot tumaro unu no iivn nuo ou unu laif ago go tumaro unu laif komiin jos laik fag di fag kom dong fi likl bit an den az di son kom out so di fag jos disapier
8141,JAS,4,JNT,so a no so unu fi taak unu fi se ef di laad waahn wi fi du dis ar ef di laad waahn wi fi du dat den wi wi liv an du dis ar du dat
8142,JAS,4,JNT,bot unu a buos an a brag bout fi unu plan dem an fi a buos dem wie de no gud a wikidnis dat
8143,JAS,4,JNT,so enibadi we nuo di rait sitn we dem fi du an no du it a sin dem a sin
8144,JAS,5,JNT,lisn tu mi unu rich piipl ala an baal kaaz som torbl sitn ago apm tu unu
8145,JAS,5,JNT,unu moni an aal a unu nais sitn dem ratn aaf an insek a nyam op nyam op unu dier kluoz dem
8146,JAS,5,JNT,unu guol an unu silva dem get rosti an dem ago joj unu an shuo se unu gilti dem ago nyam op unu flesh jos laik se a faiya a bon unu op unu pak op wan uol iip a moni an nais sitn iina dem taim ya wen di worl suun don
8147,JAS,5,JNT,lisn tu mi unu rab di piipl dem we wok pan unu faam an no pie dem we dem wok fa nou dem pie we unu tiif aaf a baal out gens unu tu di laad we ruul uova evriting
8148,JAS,5,JNT,unu a liv big laif pan ort unu get evriting unu waahn fi mek unu api bot rait ya nou unu komiin laik dem big fat kou we dem a kyari go a bucha shap fi go kil
8149,JAS,5,JNT,unu mek joj rait aaf piipl we no du notn rang se dem gilti an morda dem an dem kudn iivn tan op fi demself gens unu
8150,JAS,5,JNT,mi breda an sista no gi op jos wiet til di laad kom tingk bout ou wan faama afi wiet lang fi di soma an di spring rien fi mek im fiil gruo
8151,JAS,5,JNT,a siem so unu fi tan todi an no gi op kaaz gad suun kom
8152,JAS,5,JNT,mi breda an sista no bada grombl grombl bout wan aneda ar gad wi joj unu an luk di joj tan op rait a di duor
8153,JAS,5,JNT,mi breda an sista ef unu waahn fi nuo ou fi riili wiet pan di laad iivn wen unu a sofa luk pan gad prafit dem we gi out im mesij dem neva gi op iivn wen dem did a go chuu nof chobl
8154,JAS,5,JNT,lisn tu mi wi se di wan dem we tan op chrang fi gad a dem bles unu memba ou juob did tan op chrang fi gad chuu aal a di torbl sitn dem we im sofa unu memba ou gad elp im an kyari im chuu di laad du aal a dem sitn de kaaz a ou im jengkl an gud an kain
8155,JAS,5,JNT,bot mi breda an sista ef unu no memba notn els memba dis no swier non at aal no swier an kaal pan evn ar no swier an kaal pan ort ar no swier an kaal pan notn at aal jos mek shuor se wen unu se yes unu miin yes an wen unu se no a no unu miin da wie de unu wi no kaal dong gad jojment pan unuself
8156,JAS,5,JNT,ef non a unu a sofa an av prablem unu fi prie ef non a unu api unu fi sing an priez gad
8157,JAS,5,JNT,non a unu sik aks di choch liida dem fi kom prie fi unu mek dem put aliv ail pan unu an kaal pan di laad niem
8158,JAS,5,JNT,an wen di choch liida dem prie tu di laad an biliiv se im ier dem dem prieya ago mek di sik sumadi get beta di laad ago mek dem get beta an ef dem did sin im ago paadn dem
8159,JAS,5,JNT,ef unu sin unu fi tel wan aneda wa unu du an prie fi wan aneda so unu kyan get beta wen sumadi we liv rait prie im prieya ful op a powa an wi mek gud sitn apm
8160,JAS,5,JNT,ilaija a did jos wan man laik enibadi els im prie aad aad an aks gad no fi mek no rien faal an fi chrii an a aaf ier no iivn wan jrap a rien neehn faal pan di lan
8161,JAS,5,JNT,den im prie agen an aks gad fi sen rien an rien faal so dat di lan bier nof fuud
8162,JAS,5,JNT,mi breda an sista ef nobadi mongks unu chrie fram gad chuu mesij an wan a unu elp im kom bak
8163,JAS,5,JNT,memba dis di wan we elp im kom bak ago siev im so im no ded an im wi get paadn fi di uol iip a rang we im du
8164,1PE,1,JNT,mi a piita wan a jiizas krais apasl dem wan a di twelv man dem we did a waak wid im
8165,1PE,1,JNT,mi a rait tu unu gad piipl we skyataskyata aal bout an a liv iina pontos gyaliesha kyapaduoshiya iezha an bitiniya
8166,1PE,1,JNT,faada gad pik unu fi wan riizn jos laik im did a plan fi du lang bifuo unu baan an im spirit kliin op unu aat so unu kyan fala wa jiizas krais se an jiizas blod mek unu kliin tu
8167,1PE,1,JNT,mi prie se gad wi aalwiez shuo unu im lov iivn duo wi no dizorv it an gi unu piis iina unu aat
8168,1PE,1,JNT,tangks an priez tu di gad an faada a wi laad jiizas krais im so gud an kain tu wi im gi wi nyuu laif wen im mek jiizas krais ded an kom bak alaiv da wie de wi nuo fi shuor se wi kyan get wa im pramis wi
8169,1PE,1,JNT,sieka dat wi kyan luk fi get aal a wa gad a kip sief iina evn fi im piipl dem dem sitn de kyaahn ded dem naa go pwail ar doti op an dem kyaahn jrai op an disapier niida
8170,1PE,1,JNT,di siem wie gad tek kier a dem a siem so im powa ago kip unu sief tu kaaz unu chos iina im im ago kip unu sief an siev unu iina evri wie an a pan di laas die unu ago si aal a dat
8171,1PE,1,JNT,so unu mos api bout aal a dem sitn ya iivn duo rait ya nou unu maita sad fi wan likl wail sieka aal a di chraiyal dem we unu a fies an di sitn dem we mek unu waahn du rang
8172,1PE,1,JNT,dem ya chraiyal ya a fi tes umoch unu chos iina gad fi mek shuor se unu riili chos iina im jos laik ou dem tes guol iina faiya fi mek shuor se di guol riil fi chuu an di chos we unu chos iina gad dat wot muo dan guol kaa guol kyan mash op so iivn duo unu a go chuu faiya kaa unu chos iina gad unu wi gwaan chos iina im siem wie an paas di tes so gad wi priez unu an ana unu wen jiizas krais kom bak
8173,1PE,1,JNT,unu neva si jiizas yet bot unu lov im siem wie an iivn duo unu kyaahn si im nou wid unu yai dem unu stil biliiv an chos iina im an no wod no de we kyan mek piipl riili nuo ou glad an api unu bi
8174,1PE,1,JNT,unu wel api kaaz gad a siev unu suol kaaz unu chos iina im
8175,1PE,1,JNT,di prafit dem did sorch out aad aad fi chrai an andastan di wie ou gad siev di piipl dem we chos iina im an a di sorch we dem did sorch mek dem kuda taak bout ou gad ago siev unu
8176,1PE,1,JNT,dem did chrai fi fain out a uu ar a wa taim krais jiizas spirit we iina dem did aalwiez a taak bout di spirit tel dem wie bifuo da taim ya se krais jiizas did a go sofa an di spirit tel dem bout aal a di gud gud sitn dem we ago apm afta dat tu
8177,1PE,1,JNT,gad mek dem si se wa dem did a taak bout a neva did fi dem bot dem did fi apm fi unu di sed sitn we di prafit dem did se a di siem gud nyuuz di priicha dem kom gi unu a di uoli spirit we did sen dong fram evn did gi dem di powa fi kom kom tel unu aal ienjel did waahn andastan dem sitn ya
8178,1PE,1,JNT,so sieka aal we gad du mek shuor se unu get unu main redi fi akshan kanchuol unuself an staat liv siiros kip unu main onggl pan di blesn dem we gad ago gi unu wen krais jiizas kom bak
8179,1PE,1,JNT,laik som nais likl pikni we a fala gad no bada gi iin tu di bad sitn dem we unu yuus fi lang fa wen unu neehn nuo no beta an go bak go du dem
8180,1PE,1,JNT,bot wa unu fi du a liv kliin an no dabldabl iina sin du wa rait iina evriting we unu du jos laik ou gad di wan we kaal unu fi kom ton fi im pikni dem onggl du di sitn dem we rait an gud an kliin
8181,1PE,1,JNT,kaaz it rait dong se
8182,1PE,1,JNT,unu fi tan kliin an no dabldabl iina sin kaa mi kliin an mi naav notn fi du wid sin
8183,1PE,1,JNT,gad no paashal an im ago joj evribadi bies pan ou dem liv dem laif an wa dem du ef unu kaal im faada unu fi liv rait an shuo im rispek fi di taim we unu de ya mongks chrienja
8184,1PE,1,JNT,kaaz unu nuo se a no notn laik silva an guol we kyaahn laas fi eva gad tek siev unu fram di kaina laif we unu did a liv da laif de neva wot notn an a da laif de unu get fram unu mada an faada piipl dem we did de ya bifuo unu
8185,1PE,1,JNT,bot gad siev unu wid krais jiizas preshos blod preshos laik wan biebi shiip we neva du notn rang at aal at aal wan biebi shiip we naa no maak ar no kot ar notn laka dat
8186,1PE,1,JNT,gad did pik im fi du dis fram bifuo dis ya worl did mek an im shuo op iina di laas die dem fi unu uona gud
8187,1PE,1,JNT,an a im mek unu biliiv iina gad gad we did mek im kom bak alaiv an ana im so da wie de unu wi chos iina gad an unu wi kyan nuo fi shuor se im ago kip im wod an du som gud sitn fi unu
8188,1PE,1,JNT,nou dat unu kliin op unu suol kaaz unu fala di riil mesij we dem tiich bout krais jiizas unu kyan riili lov unu wan aneda unu mos aalwiez riili lov unu wan aneda wid aal a unu aat
8189,1PE,1,JNT,unu fi du dis kaaz nou unu no jos baan fram unu mada an faada we kyan ded bot da taim ya unu baan fram gad an da siid ya kyaahn ded unu baan fram gad sieka im wod we alaiv fi chuu an we ago liv fi eva an eva
8190,1PE,1,JNT,gad wod se
8191,1PE,1,JNT,evri man an uman a laik graas
8192,1PE,1,JNT,an aal dem gud luks an di big op we dem get tan laik wail flowaz
8193,1PE,1,JNT,di graas jrai op an di flowaz jrap a grong
8194,1PE,1,JNT,bot di laad wod liv fi eva an eva
8195,1PE,1,JNT,an da wod ya a di gud nyuuz we dem did priich tu unu
8196,1PE,2,JNT,so tap dabl iina aal kaina sin an wikidnis no beks wid piipl an no chat tu dem no bada tel no lai an no bi no ipokrit niida unu no fi bad main piipl fi we dem av an mek shuor se unu no tek unu mout an tier dong nobadi
8197,1PE,2,JNT,an jos laik ou yong biebi no waahn notn bot dem mada milk a siem so unu fi wel waahn gad wod dat a fi unu milk da wie de unu naa go jos get siev an a it dat bot unu wi gruo
8198,1PE,2,JNT,nou dat unu ties an si se di laad gud
8199,1PE,2,JNT,wen unu a kom tu di laad a wan stuon we a liv unu a kom tu im a laik wan stuon we a liv we piipl did ton dem bak pan an se naa no yuus bot wan we gad pik an we wot uol iip tu gad
8200,1PE,2,JNT,so unu fi kom tu di laad laik stuon we a liv tu an mek gad spirit yuuz unu fi bil op gad ous iina da ous de unu ago bi wan gruup a priis fi gad an fi gad wan an unu ago bon sakrifais we gad spirit se unu fi bon an im wi tek da sakrifais de sieka wa jiizas krais du
8201,1PE,2,JNT,kaaz unu kyan riid iina gad wod se
8202,1PE,2,JNT,mi a pudong wan stuon iina zaiyan
8203,1PE,2,JNT,wan speshal stuon we jain op di tuu waal dem iina di kaana dat a di muos impuotant stuon iina di bildin
8204,1PE,2,JNT,da stuon de a wan we mi pik
8205,1PE,2,JNT,an enibadi we chos iina im
8206,1PE,2,JNT,naa go en op fiil shiem
8207,1PE,2,JNT,nou fi aal a unu we biliiv iina di laad da stuon ya wot nof nof bot fi di wan dem we no biliiv
8208,1PE,2,JNT,di stuon we di bilda dash wan said
8209,1PE,2,JNT,a it ton di mien stuon
8210,1PE,2,JNT,an wan neks paat iina gad wod se
8211,1PE,2,JNT,dis a wan stuon we kaaz man fi tombl dong
8212,1PE,2,JNT,wan rak we wi chrip dem
8213,1PE,2,JNT,dem tombl dong a grong kaa dem neva fala wa gad se an dat a wa gad did plan fi dem
8214,1PE,2,JNT,bot unu a
8215,1PE,2,JNT,wan set a piipl we gad pik unu a di king priis an gad a di king unu a wan speshal piipl we gad tek fi kom ton fi im uona piipl dem
8216,1PE,2,JNT,im pik unu so unu kyan
8217,1PE,2,JNT,tel ada piipl ou big im bi an ou gud im bi
8218,1PE,2,JNT,kaaz a im sed wan tek unu outa daaknis an kom put unu iina im brait brait lait
8219,1PE,2,JNT,wan taim unu a neva gad piipl bot nou unu a fi im uon im neehn yuus tu av piti pan unu bot nou im gud an kain tu unu
8220,1PE,2,JNT,mi fren mi a beg unu du laik ou unu a farina pan ort we ago de ya fi nou mongks chrienja no bada du wa di badi waahn di badi a waar wid di suol
8221,1PE,2,JNT,unu mos liv gud an liv rait mongks di piipl dem we no biliiv iina jiizas so iivn duo rait ya nou dem a se aal kaina bad sitn bout unu an a se a bier wikidnis unu du dem wi si se a gud sitn unu a du an priez gad wen im kom baka ort kom big op uu fi get big op an ponish uu fi get ponish
8222,1PE,2,JNT,sieka wa di laad du mek shuor se unu lisn di piipl dem we ruul uova unu an du wa dem se unu fi du weda di king we a di ed
8223,1PE,2,JNT,ar di govana we di king sen out fi ponish di piipl dem we du rang ar big op di wan dem we du wa rait
8224,1PE,2,JNT,wa gad waahn a fi unu du wa rait an da wie de aal a uu no nuo beta an a chat fuulinish wi tap dem naiz
8225,1PE,2,JNT,liv laik piipl we frii piipl we a no no nobadi sliev bot dat no miin se unu fi yuuz dat an du we rang ar tingk se unu kyan sin an aid it fram nobadi ar get we wid it wa unu fi du a liv laik ou gad sorvant dem fi liv
8226,1PE,2,JNT,rispek evribadi unu fi lov di ada piipl dem we biliiv iina gad tu unu fi andastan ou big gad bi an gi im di muos rispek an unu fi rispek di king tu
8227,1PE,2,JNT,sorvant unu fi lisn an rispek unu maasta no onggl di wan dem we nais an jengkl bot aal di wikid wan dem tu
8228,1PE,2,JNT,kaaz gad api wid di piipl dem we du dat an im ago bles enibadi we put op wid di sofarieshan iivn duo dem no dizorv it bot put op wid it siem wie kaaz dem nuo se a dat gad waahn dem fi du
8229,1PE,2,JNT,so unu get wan biitn an unu bier it kaaz unu du sitn rang wa big iina dat bot ef unu sofa sieka sopm gud wa unu du an unu bier di sofarieshan nou a dat gad ago bles
8230,1PE,2,JNT,a dis gad kaal unu fi du yu no krais jiizas imself sofa fi unu an shuo unu ou fi bier di sofarieshan unu fi du laik im fala iina im fut step dem
8231,1PE,2,JNT,jiizas
8232,1PE,2,JNT,im neva sin
8233,1PE,2,JNT,an im neva se notn fi chrai an chrik nobadi
8234,1PE,2,JNT,wen piipl tel im atwod im neva tel dem bak non an wen dem mek im sofa im neva chretn fi du dem bak notn aal im du a gwaan put im chos iina gad we joj evribadi bies pan wa dem du
8235,1PE,2,JNT,jiizas im did fiil uol iip a pien iina im badi fi wi wen im did de pan di kraas sieka fi wi sin im du dat so sin wi no av no muo powa uova wi an wi kyan liv an du wa rait an sieka di sofarieshan we im go chuu di biit op biit op an di kot op kot op we bata bruuz im chuu dat yu did get iil
8236,1PE,2,JNT,kaaz unu did a chrie laik laas shiip bot nou gad bring unu bak fi tek kier a unu jos laik ou di shepad tek kier a im shiip dem an im bring unu bak fi wach uova unu an fi mek shuor se unu aarait
8237,1PE,3,JNT,a siem so aal a unu waif mos lisn unu ozban an du wa dem se unu fi du da wie de ef dem no biliiv iina gad wod dem wi staat biliiv jos sieka ou unu a gwaan unu wudn iivn afi se a ting tu dem
8238,1PE,3,JNT,kaaz dem wi si ou unu rispek dem an si se unu riili a liv fi gad
8239,1PE,3,JNT,unu no fi dipen pan di fansifansi ier stail dem ar guol chien banggl an aal saat a fandanggl fi mek unuself luk gud an unu no fi dipen pan di fansifansi jres dem niida
8240,1PE,3,JNT,insteda dem sitn de unu fi wach unu aat a ou unu aat tan a dat wi riili mek unu luk gud wen sumadi jengkl an kwaiyat a dat luk gud kyaahn don an a dat ago laas fi eva an a dat riili mata tu gad tu
8241,1PE,3,JNT,di uman dem iina di paas we did a liv fi gad an we did chos im fi du aal we im se im ago du a so dem yuus tu mek demself luk gud dem lisn dem ozban an du wa dem ozban tel dem fi du
8242,1PE,3,JNT,luk pan siera shi du wa iebriyam tel ar fi du an shi kaal im ar maasta an unu a fi ar daata ef unu du wa rait an no fried a notn
8243,1PE,3,JNT,a siem so di ozban dem fi liv gud wid dem waif an tingk bout dem siem laik ou gad si dem unu nuo aredi se dem no chrang laka unu an dem kyaahn go du aal a wa unu kyan du so andastan dat an rispek dem kaaz di siem speshal laif we gad so gud an kain fi gi unu im gi dem tu so mek shuor se unu chriit dem rait so unu kyan prie ou unu sopuoz fi prie
8244,1PE,3,JNT,dis a di laas ting mi a se yaso di uol a unu fi kom tugeda laik se unu a wan sumadi an chrai fi andastan wa unu wan aneda a go chuu unu fi lov unu wan aneda laik ou breda an sista lov dem wan aneda unu mos kip unu wan aneda neks tu unu aat an shuo umoch unu kier fi dem an unu mos ombl unuself mongks unu wan aneda tu
8245,1PE,3,JNT,wen sumadi du unu sopm unu no fi du dem bak notn an wen dem kos unu out no bada kos dem aaf insteda dat unu fi aks gad fi bles dem kaaz gad kaal unu fi bles unu
8246,1PE,3,JNT,laik we rait dong iina gad wod
8247,1PE,3,JNT,enibadi we waahn fi liv fi lang
8248,1PE,3,JNT,an liv api tu
8249,1PE,3,JNT,dem mosn se notn bad bout nobadi
8250,1PE,3,JNT,an dem fi tap tel lai
8251,1PE,3,JNT,dem fi ton we fram wikidnis an du di gud sitn dem
8252,1PE,3,JNT,an dem fi chrai aad fi liv iina piis wid dem wan aneda
8253,1PE,3,JNT,kaaz di laad a wach uova aal a di piipl dem we a liv rait
8254,1PE,3,JNT,an im a lisn tu dem wen dem prie
8255,1PE,3,JNT,bot im no iina notn wid di piipl dem we a du wikidnis
8256,1PE,3,JNT,uu ago du unu notn ef unu wel waahn du wa gud iihn
8257,1PE,3,JNT,bot aal ef dem mek unu sofa kaaz unu a du wa rait a bles unu bles no fried a notn an no wori unuself
8258,1PE,3,JNT,unu fi andastan se krais jiizas a di onggl laad an worship im wan an unu fi aalwiez redi fi ansa enibadi we aks unu a wa mek unu chos iina krais jiizas so
8259,1PE,3,JNT,an wen unu a ansa dem no bada disrispek dem ar fuos dem fi biliiv wa unu a se an unu fi diil wid dem gud tu so unu no en op fiil gilti da wie de aal a uu se aal kaina rang sitn bout unu gud bievya kaaz unu a krais jiizas falara dem wi en op fiil shiem bout wa dem did se
8260,1PE,3,JNT,ef unu du sitn gud an sofa ef a so gad se it fi go unu betaraaf dan ef unu du sitn we rang an go sofa
8261,1PE,3,JNT,kaaz krais jiizas sofa an ded fi di uol a wi sin wans an faraal wan man we du onggl wa rait ded fi aal a uu a sina fi bring wi tu gad dem kil di badi bot gad mek im liv agen iina di spirit
8262,1PE,3,JNT,di spirit gi jiizas krais powa an im go priich tu di spirit dem we did de iina prizn
8263,1PE,3,JNT,dem de spirit de a di spirit fi di piipl dem we neva fala gad iina nowa taim wen nowa did a bil di big buot gad did a wiet pan dem piipl de ou lang a onggl iet a dem en op go iina di buot an kom chuu di flod sief sief
8264,1PE,3,JNT,dem flod waata de komiin laik baptizam we siev wi ya nou baptizam a no fi wash aaf wi badi wen wi baptaiz it miin se wi kanchens klier klier an wi mek wan pramis tu gad an dat siev wi kaaz gad mek jiizas krais ded an kom bak alaiv
8265,1PE,3,JNT,jiizas krais de iina evn nou an im de saida gad rait an im av kanchuol uova aal a di ienjel dem an di spirit dem we ruul an av powa
8266,1PE,4,JNT,sins krais jiizas sofa wen im did a waak pan da ort ya a siem wie unu fi get unu main redi fi sofa tu kaaz enibadi we staat sofa so a ton dem ton dem bak pan sin
8267,1PE,4,JNT,fram nou aan den da sumadi de no fi spen di res a dem laif pan da ort ya a du aal kaina sitn we no av notn fi du wid gad laka wan taim kaaz a dat dem maita waahn fi du nuo dem fi liv ou gad waahn dem fi liv
8268,1PE,4,JNT,unu spen inof taim a du wa di worliyan dem laik fi du iina di paas aal wa unu mosn du a dat unu did lang fi du an galang go du an unu yuus fi jringk uol iip aal di taim unu jringk chrang jringk we jongk unu aaf den som a di taim dem unu an unu fren dem wuda av unu wail paati an jringk an galang wid aal kaina naasinis an ef dat neva bad unu put ada gad uova gad we av aal powa wat a wikid wikid sitn
8269,1PE,4,JNT,an nou dem piipl de we a gwaan wid di siem kaina naasinis an wikidnis dem no tap chat unu an a se aal kaina sitn bout unu kaaz dem kyaahn andastan wa riili a gwaan ou kom unu naa ron galang wid dem an a du di sed sitn dem laik wan taim
8270,1PE,4,JNT,bot dem wi afi ansa tu gad im redi fi joj evribadi ded ar alaiv
8271,1PE,4,JNT,a dat mek di gud nyuuz did priich tu aal di piipl dem we ded nou kaaz iivn duo dem get joj laik ada piipl di spirit wi mek dem kyan go liv wid gad
8272,1PE,4,JNT,bot di taim wen aal a dis ago don suun kom so klier unu ed an staat tingk chriet get unu main redi fi akshan kanchuol unuself an staat liv siiros du aal a dat so dat unu kyan prie
8273,1PE,4,JNT,an muo dan notn els unu fi riili lov unu wan aneda aal di taim an wid aal a unu aat kaa lov kova op sin no mata ou it maita uol iip
8274,1PE,4,JNT,unu fi shier wid unu wan aneda a dat unu fi du shier unu ous an no bada lang op unu mout an grombl grombl wen unu a du it
8275,1PE,4,JNT,gad gi unu difrant difrant gif evri wan a unu fi yuuz wateva gif gad gi unu an yuuz it gud yuuz it elp ada piipl
8276,1PE,4,JNT,so ef gad mek non a unu fi priich unu fi priich laik se a gad wod itself unu a taak aal a uu fi sorv fi sorv wid di chrent an powa we gad gi unu da wie de gad wi get di priez iina evriting wi du sieka jiizas krais aal a di ana priez an powa a fi gad tide tumaro an fi eva iemen
8277,1PE,4,JNT,aal a unu we mi lov no bada fraitn an gwaan laik se a sitn chrienj a apm tu unu sieka di faiya we a riich unu iina dem ya chraiyal ya
8278,1PE,4,JNT,bot unu fi api se unu a sofa laik ou krais jiizas did sofa so unu kyan daans an praans iivn muo wen im kom bak wid aal a di powa an piipl si ou big ou laaj an ou powaful im riili bi
8279,1PE,4,JNT,ef piipl shiem unu an se aal kaina bad sitn tu unu kaa unu a fala krais jiizas a bles unu bles kaaz a di powaful spirit gad spirit kom tan wich paat unu de
8280,1PE,4,JNT,no mek non a unu sofa sieka unu a mordara ar tiif ar no kaina kriminal ar kaaz unu a sumadi we meglmegl iina piipl bizniz
8281,1PE,4,JNT,nuo a no so it fi go bot ef unu sofa chuu unu a piipl we biliiv iina jiizas a no notn dat fi shiem bout insteda dat unu fi priez gad kaaz a big ting dat wen piipl a kaal unu krais jiizas falara
8282,1PE,4,JNT,kaaz jojment taim kom ya nou an wi we a gad piipl a wi it a staat wid fos so a wa ago apm tu aal a di piipl dem we no biliiv gad gud nyuuz
8283,1PE,4,JNT,an jos laik unu si iina gad wod
8284,1PE,4,JNT,ef gad piipl we im ago siev afi go chuu so moch chraiyal an chibilieshan
8285,1PE,4,JNT,den a wa ago apm tu di wikid piipl dem we no bizniz bout gad an di sina dem
8286,1PE,4,JNT,so wa mi riili a chrai se a dis aal uu a sofa kaaz a dat gad waahn fi dem dem fi jos gwaan du wa rait da wie de dem a gi gad aal a dem laif an suol yes a dat dem a gi gad di wan we mek dem di wan we naa go ton im bak pan dem an di wan we kip wateva pramis im mek tu dem
8287,1PE,5,JNT,mi a taak tu di elda dem ya nou mi a elda laik unu mi a wan we si fi miself ou krais jiizas did sofa tu an mi tel piipl bout dis an mi ago daans an praans wid im wen im kom bak wid aal a di powa we evribadi ago si so mi a beg unu du
8288,1PE,5,JNT,tek kier a di shiip dem we gad gi unu an no du it kaaz nobadi a fuos unu fi du it bot kaaz unu waahn fi du it a so gad waahn it fi go no du it kaaz unu waahn moni niida bot du it kaaz unu riili waahn fi elp dem
8289,1PE,5,JNT,no aadaaada roun di piipl dem we gad gi unu fi tek kier a bot unu fi biyiev gud so dem wi waahn fala unu
8290,1PE,5,JNT,an wen di ed shepad kom bak unu wi get wan shaini kroun we naa go fied out
8291,1PE,5,JNT,nou fi di wan dem we yongga dan di elda dem a siem so unu fi lisn di elda dem an du wa dem se unu fi du evribadi we de iina di choch unu fi ombl unuself an elp unu wan aneda kaaz unu si iina gad wod se
8292,1PE,5,JNT,gad fait gens enibadi we buosi
8293,1PE,5,JNT,bot im bles di wan dem we ombl demself
8294,1PE,5,JNT,so unu fi ombl unuself anda gad powaful an so wen im redi im kyan bles unu
8295,1PE,5,JNT,evriting we unu a wori an fret bout gi it tu im kaaz im kier bout unu
8296,1PE,5,JNT,wach out wiek op unu fi get unu main redi fi akshan klier unu ed an staat tingk chriet unu enimi di devl im a siniik roun laik wan wikid onggribeli laiyan a luk sumadi fi nyam
8297,1PE,5,JNT,fait im aaf no du wa im tel unu fi du an tan op chrang an chos jiizas kaaz unu nuo se a no unu wan a go chuu dis unu breda an sista dem we de aal uova di worl a go chuu di siem kaina sofarieshan
8298,1PE,5,JNT,bot afta unu sofa likl di gad we lov unu so til we no uol bak non a im lov fram unu im sed wan we kaal unu fi enjai im powa we kyaahn don kaaz unu a fala krais jiizas im ago fiks bak evriting fi unu agen an di chos unu chos iina im im ago mek dat chrang chrang im ago mek unu aat chrang tu so unu kyan anggl di sofarieshan an im ago mek shuor se unu tan op chrang iina im no mata ou rof it maita get
8299,1PE,5,JNT,a gad fi get aal a di powa tide tumaro an fi eva iemen
8300,1PE,5,JNT,silvanos uu a laik mi breda we riili chos iina jiizas a im elp fi rait da leta ya so widoutn mek it tuu lang mi rait fi jos elp unu fi gwaan uol aan pan gad an fi tel unu chrang chrang se wa gad du fi unu riili a shuo se im lov unu bad bad tan op chrang iina da lov de
8301,1PE,5,JNT,unu sista choch we de iina babilan we gad pik tu se fi iel unu op an maak uu a laik mi bwai pikni se fi iel unu op tu
8302,1PE,5,JNT,kis unu wan aneda fi mi iina lov an tel evribadi oudi piis an lov fi aal a unu we a fala krais jiizas iemen
8303,2PE,1,JNT,mi a saiman piita wan a jiizas krais sorvant an apasl dem mi a wan a di twelv man dem we did a waak wid im
8304,2PE,1,JNT,mi a rait aal a unu we wi gad an jiizas krais di wan we siev wi mek biliiv iina im im siev wi so unu kuda get fi biliiv iina im jos laik ou wi biliiv iina im an im du dat kaaz im no paashal at aal at aal bot kaaz im gud an kain
8305,2PE,1,JNT,mi prie se gad wi aalwiez shuo unu im lov an mek unu api aal di taim wen unu a lorn muo an muo bout im an bout wi laad jiizas
8306,2PE,1,JNT,im tek fi im uona powa an gi wi evriting we wi niid fi liv di kaina laif we im waahn wi fi liv an dis apm onggl kaaz wi lorn muo an muo bout im im a di wan we kaal wi fi shier iina uu im bi wid aal a im powa an di priez an ana we piipl gi im
8307,2PE,1,JNT,sieka dem sitn ya im gi wi di big an preshos preshos gif we im did pramis wi so wi kyan komiin muo an muo laik gad an aal shier iina uu im bi an da wie de wi kyan ron we fram di wikidnis we iina da worl ya we set fi kil aaf piipl di wikidnis we kom bout sieka ou dem wel waahn fi sin
8308,2PE,1,JNT,a dis mek unu fi chrai aad nou fi no jos chos iina gad bot du gud fi ada piipl tu an no jos du dat wan bot unu fi mek shuor se unu riili nuo bout gad tu
8309,2PE,1,JNT,an no jos nuo bout gad niida bot unu fi nuo ou fi kanchuol unuself tu no jos nuo ou fi onggl kanchuol unuself bot unu fi chrai aad tu fi chos iina gad an pres aan no mata wa unu fi gi gad evri paat a unu laif an du wateva im waahn unu fi du
8310,2PE,1,JNT,an no jos dat bot unu fi lov an kier bout unu wan aneda tu an pan tap a aal a dat unu fi lov evribadi fram di batam a unu aat
8311,2PE,1,JNT,ef unu av dem kaina wiez ya an unu riili nuo di laad jiizas krais dem sitn ya wi gruo muo an muo iina unu aat an gud sitn wi apm iina unu laif
8312,2PE,1,JNT,bot ef sumadi no av dem dat de sumadi kyaahn si forda dan dem nuoz an dem blain tu an dem figet se gad did paadn dem fram di sin dem we dem did du iina di paas
8313,2PE,1,JNT,so mi breda an sista gad kaal unu fi fala im an im pik unu fi bi fi im piipl dem so ef unu waahn dis fi laas unu fi chrai iivn aada fi mek shuor se dat apm kaaz ef unu du dis notn kyaahn kot unu aaf fram gad
8314,2PE,1,JNT,da wie ya gad wi uopm op waid waid tu unu di duor fi di kindom a wi laad an sieviya jiizas krais di kindom we ago laas fi eva an eva an im ago gi unu aal rait fi go iin de
8315,2PE,1,JNT,a dat mek mi afi memba unu aal di wail bout dem sitn ya iivn duo unu nuo dem aredi an don a uol aan chrang pan di chuu mesij we unu get aredi
8316,2PE,1,JNT,yu nuo se az lang az mi liv iina da badi ya mi no tingk mi ago eva tap push unu fi memba dem sitn ya a dat mi fi du
8317,2PE,1,JNT,wos mi nuo se mi badi suun gaan jiizas krais shuo mi dat plien plien
8318,2PE,1,JNT,an mi ago chrai aad aad fi mek shuor se afta mi ded an gaan unu wi memba dem sitn ya siem wie
8319,2PE,1,JNT,wen wi tel unu bout di powa a wi laad jiizas krais an ou im ago kom bak a neva no mek op tuori wi did a tel unu bout bot a tingz we wi si fi wiself wid wi uona yai dem wi did si di brait brait lait
8320,2PE,1,JNT,wi did de de wen faada gad imself ana jiizas big taim wen im ier di vais fram di riil big wan di wan we big an powaful di vais se dis a fi mi pikni we mi lov an im mek mi wel api
8321,2PE,1,JNT,a no im wan ier it wi did ier it tu wi did ier di vais a kom fram evn wen wi did de pan di uoli moutn wid im
8322,2PE,1,JNT,so wi iivn shuora nou bout wa di prafit dem did se an it wi du unu gud fi lisn it tu kaaz it komiin laik wan lamp we a shain iina wan daak plies til die lait kom an di maanin staar raiz op iina unu aat
8323,2PE,1,JNT,muo dan notn els unu fi andastan se di mesij we di prafit dem get fram gad we de iina gad wod a neehn mek dem mek it op
8324,2PE,1,JNT,kaaz no mesij fram gad neva kom bout bies pan we no man ar uman waahn bot a di uoli spirit did tek kanchuol a piipl an mek dem gi mesij we kom fram gad
8325,2PE,2,JNT,yu did av faalz prafit we yuus tu kom tu di piipl dem iina di paas a siem so nou faalz tiicha wi kom tu unu widout unu iivn si wa a gwaan dem wi siniik iin di faalz sitn we dem tiich fi mek unu chrie an dem aal a se jiizas krais di laad an maasta a no fi dem laad wen a im siem wan did pie fi mek dem go frii so dat sin no av no powa uova dem bot bifuo dem kyan iivn bat dem yai a el an powda ous dem a bring dong pan demself
8326,2PE,2,JNT,a uol iip a piipl ago fala dem an du aal kaina naasinis an sieka wa dem du ada piipl ago waahn se aal kaina bad sitn bout di wie we riili liid tu gad an aal gi da wie de bad niem
8327,2PE,2,JNT,sieka ou dem faalz tiicha ya griidi dem ago mek op tuori fi chrai mek moni aafa unu bot a lang taim nou dem jojment redi an gad naa sliip im ago mash dem dong
8328,2PE,2,JNT,kaaz ef gad neehn iivn spier di ienjel dem we did sin bot did chuo dem chriet dong a el we dem chien op iina daaknis a wiet til jojment kom
8329,2PE,2,JNT,an ef im neva spier di uol taim worl wen im sen flod pan di piipl dem we no bizniz wid im an no lisn we im se an onggl siev nowa wan priicha we priich bout di rait wie plos sevn ada piipl
8330,2PE,2,JNT,an ef im fling jojment pan tuu siti sadam an gomaro an bon dem dong a grong an yuuz dem fi waan piipl an mek dem si a wa ago riich piipl we no bizniz wid im an we no lisn im
8331,2PE,2,JNT,an ef im siev lat wan man we du wa rait iina gad yai an uu did taamentid iina im suol sieka di doti laif we di wikid piipl dem roun im did a liv
8332,2PE,2,JNT,kaaz da man de we did gud iina gad yai an du wa rait im did liv mongks wikid piipl die afta die an im suol did jos taamentid sieka aal a di rang sitn dem we im si an ier
8333,2PE,2,JNT,so ef a so it go den dat miin se di laad nuo ou fi siev piipl we gud iina im yai fram di chraiyal an kraasiz dem we dem fies an a siem so im nuo fi kip di wikid piipl dem we no bizniz wid im til jojment die kom an gwaan ponish dem
8334,2PE,2,JNT,an aal di wan dem we eva gi iin tu wa dem badi waahn an iet nobadi we ruul uova dem a dem im ago ponish wikid wikid
8335,2PE,2,JNT,dem faalz tiicha ya so brait an outaaada an tingk se dem nuo muo dan evribadi els so dem mosn lisn wa nobadi se an dem no fried fi bad mout di spirit dem we av powa fi ruul uova piipl
8336,2PE,2,JNT,bot aal di ienjel dem iivn duo dem chrangga an muo powaful dan dem de dem no se notn bad bout dem infronta gad
8337,2PE,2,JNT,bot dem ya faalz tiicha ya dem redi fi chat gens an a kos out tingz we dem no andastan dem no iivn tap an tingk dem dis a gwaan laik wail animal we baan fi piipl kech an kil an a siem so gad ago kot dem dong
8338,2PE,2,JNT,an fi aal a di bad sitn dem we dem du som bad sitn ago riich dem wa dem kaal fon a fi du eniting we dem badi waahn an dem a du dem sitn de iina braad die lait tu dem a piis a shiem an disgries an a shiem an disgries dem ago bring dong pan unu wen dem kom fi iit fuud wid unu an a galang dem siem kaina wie de
8339,2PE,2,JNT,evritaim dem luk pan wan man ar dem luk pan wan uman aal dem kyan tingk bout a fi go bed wid im ar fi go bed wid ar dem eva a luk fi di chaans fi sliip wid sumadi dem eva a sin a galang so laik se dem kyaahn satisfai an dem pul iin di wiik wan dem iina dem chrap dem set iina dem aat fi bi griidi bot fi aal a dem sitn ya we dem du gad gweehn ponish dem
8340,2PE,2,JNT,dem ton aafa di rait ruod an gaan gaan fala di ruod we bielam tek bielam did a biyuor pikni an im did lov di moni we im get a du wikidnis
8341,2PE,2,JNT,bot di dangki did set im chriet im dangki taak tu im iina man vais an mek di prafit tap di madnis we im did a du
8342,2PE,2,JNT,dem piipl ya komiin laik wan foutn widout no waata dem a laik kloud we staam bluo we di daakis paat a el a wiet fi dem
8343,2PE,2,JNT,dem mek big chat we no wot notn an chrai fi jraa we di piipl dem we jos bieli ton we fram di piipl dem we naa liv rait kaaz dem piipl ya bieli muuv we fram dem sitn de an wi stil wel waahn av seks iivn duo dem no marid an dabldabl iina aal kaina sin di faalz tiicha dem yuuz dis an jraa dem we
8344,2PE,2,JNT,dem pramis se dem ago frii di piipl dem bot dem siem wan a sliev an wikidnis a dem maasta kaaz di uol a wi a sliev fi eniting we a ruul uova wi
8345,2PE,2,JNT,ef nobadi manij fi get we fram di wikidnis a da worl ya kaa dem kom fi nuo wi laad jiizas krais di wan we siev wi an den dem siem wan go tai op bak demself iina wikidnis an mek it kangka dem dem wosaraaf nou dan bifuo dem did fos biliiv an staat fala jiizas
8346,2PE,2,JNT,dem wuda betaraaf ef dem neva nuo di rait wie iina di fos plies dan fi dem nuo it an den go ton dem bak pan wa gad se wi fi du di sed mesij we dem did get
8347,2PE,2,JNT,dem pruuv se di pravorb dem rait fi chuu di pravorb dem se
8348,2PE,2,JNT,wan daag ton bak tu wa it vamit op
8349,2PE,2,JNT,an wan pig we wash aaf aredi gaan bak gaan walawala iina di mod
8350,2PE,3,JNT,fren dis a mi sekan leta tu unu nou mi rait di tuu leta dem fi memba unu bout dem sitn ya so unu kyan tingk bout wa gud an kliin
8351,2PE,3,JNT,mi waahn unu fi memba we gad prafit dem did se iina di paas an mi waahn unu memba di sitn dem we gad se wi fi du tu we jiizas krais gi im apasl dem we de iina fi unu ieriya fi gi unu
8352,2PE,3,JNT,fos ting fos unu fi andastan se iina di laas die dem piipl we mak piipl we biliiv iina jiizas ago kom laaf aafa unu tu dem waahn fi du di rang sitn dem an a dat dem galang go du
8353,2PE,3,JNT,dem ago se im did pramis fi kom duohn so we im de wi faada faada an wi mada mada an aal a di fambili bifuo dem dem ded an gaan bot notn no chienj evriting tan siem wie fram di taim di worl mek
8354,2PE,3,JNT,bot dem mek op dem main fi figet se lang bifuo dem did iivn baan gad jos se it an di evn an di ort did mek jos so outa waata an fram waata
8355,2PE,3,JNT,an a siem waata did flod out an mash op di worl we did de bout wan taim
8356,2PE,3,JNT,an a gad siem wod a kip di evn an di ort ya nou til jojment die wen im ago bon dem op iina faiya an ponish di piipl dem we no bizniz wid wa im se
8357,2PE,3,JNT,bot fren unu no figet dis wen wi a taak bout gad wan degedege die komiin laik aal wan touzn ier tu im an wan touzn ier komiin laik wan suoso die
8358,2PE,3,JNT,gad no lingga wid notn we im pramis fi du laik wa som piipl maita tingk im jos a gwaan tek im taim wid unu kaaz im no waahn nobadi fi sofa wa im waahn a fi evribadi ton we fram sin an kom tu im
8359,2PE,3,JNT,bot jojment die ago kom wen wi naa ekspek it jos laik ou tiif kom pan da die de evn ago disapier braps wid wan loud loud naiz an evriting we mek op di yuunivors di son di muun di staar an aal a dem sitn de ago bon op an di ort an evriting we piipl du pan it ago bon op tu
8360,2PE,3,JNT,sins evriting ago mash op so a wa kaina piipl unu fi bi iihn unu fi liv unu laif fi gad unu fi liv kliin kliin laif
8361,2PE,3,JNT,wail unu a luk faawod fi jojment die kom an a du unu bes fi mek it kom kwik a da die de evn ago bon op an di yuunivors wid aal di son muun staar an aal a dem sitn de ago bon op tu an melt op
8362,2PE,3,JNT,bot wi a luk faawod fi di nyuu evn dem an di nyuu ort we im pramis wi a deso evribadi ago liv ou gad waahn dem fi liv
8363,2PE,3,JNT,so fren wail unu a wiet pan dis unu fi mek shuor se unu liv rait an no mek gad fain no faalt wid unu
8364,2PE,3,JNT,memba se gad a tek im taim so dat unu kyan get siev jos laik wa wi gud fren breda paal rait an tel unu a gad mek im waiz so so im kuda rait dem sitn de we im rait an tel unu
8365,2PE,3,JNT,a di siem sitn im se iina aal a im leta dem wen im rait bout dem sopm ya yu av som sitn iina im leta dem we aad fi andastan an piipl we neva lorn bout dem an ada piipl we no diip diip iina gad dem tek dem sopm de an twis dem roun siem laik ou dem twis roun ada paat a gad wod bot a chobl dem a kaal dong pan demself wen dem du dem sitn de
8366,2PE,3,JNT,so fren laik ou unu nuo dis aredi wach out an no bada mek di rang we di wikid piipl dem we no bizniz wid gad a du kaaz unu fi chrie unu biliiv iina gad chrang chrang nou so no bada jrap aafa faam
8367,2PE,3,JNT,gwaan mek wi laad jiizas krais we siev wi lov unu an chriit unu gud an unu fi gwaan lorn muo an muo bout im tu mi prie se im wi get di priez tide tumaro an fi eva iemen
8368,1JN,1,JNT,di wan we niem di wod we did de bout fram wie bak wen kom dong a ort tu wi wi did ier di wod wid wi uona iez si it wid wi uona yai dem an toch it wid wi uon tuu an dem a da siem wod ya wi a tel unu bout
8369,1JN,1,JNT,a da siem laif de shuo itself tu wi wi si it an wi a tel unu wa wi si wi a tel unu bout di siem laif we did de iina evn wid di faada an we kom shuo itself tu wi
8370,1JN,1,JNT,wa wi did si an ier a dat wi a tel unu tu wi a tel unu so dat unu kyan muuv kluos wid wi an wi a muuv kluos wid di faada an wid im bwai pikni jiizas krais
8371,1JN,1,JNT,wi a rait fi tel unu dem sitn ya kaaz it mek wi riili api fi tel unu
8372,1JN,1,JNT,wi a tel unu di siem mesij we wi ier fram jiizas krais im tel wi se gad eva du wa rait kaaz gad a lait gad kyaahn du notn rang kaaz notn no iina im we kuda mek im du rang dat miin se no daaknis no iina im
8373,1JN,1,JNT,ef wi se wi a muuv kluos wid gad bot wi a liv iina di daak siem wie a lai wi a tel wi naa liv azkaadn tu di chuut
8374,1JN,1,JNT,bot ef wi liv iina di lait siem laik gad wi a liv iina piis wid wan aneda da wie de gad wash we aal a wi sin dem wid im bwai pikni blod
8375,1JN,1,JNT,ef wi taak se wi neva sin wi onggl a fuul wiself an no chuut no iina wi
8376,1JN,1,JNT,bot ef wi si se wi sin an beg gad paadn wi kyan nuo fi shuor se gad wi paadn wi an wash we aal a wi sin dem
8377,1JN,1,JNT,ef wi se wi no av no sin wi a kaal gad laiyad an dat shuo se im wod no iina wi aat at aal at aal
8378,1JN,2,JNT,mi pikni we mi lov mi a rait dem sitn ya tu unu so unu wi no sin bot ef nobadi du sin wi av sumadi we wi taak tu faada gad fi wi jiizas krais we eva du wa rait
8379,1JN,2,JNT,jiizas krais a di wan we gi op im laif so wi kuda get paadn fi wi sin dem an dat evribadi iina di worl kuda get paadn tu
8380,1JN,2,JNT,wen wi du we gad se wi fi du a so wi nuo se wi riili riili nuo gad
8381,1JN,2,JNT,bot ef sumadi se dem nuo gad an no du we im se dem fi du dem a laiyad an di chuut no iina dem aat
8382,1JN,2,JNT,wen enibadi du we gad se dem fi du da sumadi de shuo se dem riili lov gad di wie im waahn dem fi lov im a so wi nuo se wi a fi im uon
8383,1JN,2,JNT,ef sumadi se gad liv iina dem dem fi liv di wie krais jiizas liv
8384,1JN,2,JNT,mi gud gud fren a no riili wan nyuu laa mi a rait gi unu yu no wa mi a rait a di siem mesij we unu did ier fram lang taim
8385,1JN,2,JNT,bot wen unu tingk bout it iina wan wie a riili wan nyuu laa mi a rait gi unu it nyuu sieka wa jiizas did du an kaaz unu a liv unu laif fi fala im rait ya nou di daaknis a go we an di riil lait staat shain aredi
8386,1JN,2,JNT,ef nobadi se dem a waak iina di lait an iet dem breda an sista dem stil a liv iina daaknis
8387,1JN,2,JNT,bot enibadi we lov dem breda an sista a liv iina di lait an no av notn iina dem laif fi mek nobadi sin
8388,1JN,2,JNT,bot di wan we iet im breda an sista a liv an a waak iina daaknis im kyaahn si we im a go kaaz di daaknis blain im yai dem
8389,1JN,2,JNT,mi pikni mi a rait tu unu
8390,1JN,2,JNT,kaaz gad paadn unu sin sieka wa jiizas du
8391,1JN,2,JNT,aal unu uolda piipl mi a rait tu unu
8392,1JN,2,JNT,kaaz unu nuo di wan we de bout fram wie bak wen
8393,1JN,2,JNT,yong piipl mi a rait tu unu
8394,1JN,2,JNT,kaaz unu don biit di wikid wan aredi
8395,1JN,2,JNT,likl pikni mi did rait unu
8396,1JN,2,JNT,kaaz unu nuo di faada
8397,1JN,2,JNT,mi did rait unu uolda piipl
8398,1JN,2,JNT,kaaz unu nuo di wan we de bout fram wie bak wen
8399,1JN,2,JNT,yong piipl mi did rait unu
8400,1JN,2,JNT,kaaz unu chrang
8401,1JN,2,JNT,gad mesij de iina unu aat kaaz unu biit di wikid wan aredi
8402,1JN,2,JNT,no lov di worl ar di sitn dem we iina di worl ef nobadi lov di worl di faada lov no iina im
8403,1JN,2,JNT,aal a di sitn dem iina di worl di wie unu waahn fi du aal kaina rang sitn di sitn dem we unu red yai fa an ou unu lov fi buos bout wa unu av dem no kom fram di faada dem sitn de kom fram di worl
8404,1JN,2,JNT,di worl an aal a di wikid sitn dem iina it a go we bot aal a di piipl dem we du we gad waahn dem fi du wi liv fi eva
8405,1JN,2,JNT,breda an sista di worl suun don unu did ier se di wan we go gens krais jiizas ago kom wel nof piipl we go gens krais jiizas de ya aredi a so wi nuo se di worl suun don
8406,1JN,2,JNT,dem piipl de lef fram mongks unu bot dem a neva did riili paat a unu at aal ef dem a did paat a unu dem wuda tan wid unu bot wen dem lef dat shuo se dem a neva paat a unu choch at aal at aal
8407,1JN,2,JNT,krais jiizas naint unu wid im spirit so aal a unu nuo di chuut
8408,1JN,2,JNT,mi neva did rait tu unu kaaz unu neehn nuo di chuut bot kaaz unu nuo it aredi an no lai kyaahn kom fram di chuut
8409,1JN,2,JNT,so uu a di laiyad no di wan we se jiizas a no di krais da sumadi de a di wan we go gens gad an im bwai pikni im a ton im bak pan faada gad wen im se jiizas a no gad bwai pikni
8410,1JN,2,JNT,ef piipl ton dem bak pan di bwai pikni dem no kluos tu di faada bot ef piipl rispek an fala di bwai pikni dem kluos wid di faada tu
8411,1JN,2,JNT,eng aan pan di chuu mesij we unu get fram di staat ef unu du dat unu wi stie kluos tu di bwai pikni an im faada tu
8412,1JN,2,JNT,an wa di bwai pikni did pramis a dis im se wi ago liv fi eva
8413,1JN,2,JNT,mi rait dem sitn ya fi waan unu bout di piipl dem we a chrai fi fuul unu op
8414,1JN,2,JNT,yu si unu nou di spirit we jiizas gi unu liv iina unu so unu no niid no ada tiicha a im a unu tiicha a im tiich unu evriting an we im tiich unu a chuu a no lai so tan wid im an fala we im tiich
8415,1JN,2,JNT,breda an sista tan iina krais jiizas so dat wen im kom bak wi no afi fried an ron go aid iina shiem
8416,1JN,2,JNT,unu nuo se krais jiizas du we rait aal di taim an dat evribadi we du rait a gad pikni
8417,1JN,3,JNT,luk umoch di faada lov wi im kaal wi im uona pikni an wi a riili fi im pikni fi chuu di piipl dem iina di worl no nuo wi jos laik ou dem neva nuo gad niida
8418,1JN,3,JNT,mi fren wi a gad pikni nou an wi no nuo evriting bout ou wi laif gweehn tan lieta bot wi nuo se wen krais jiizas kom bak wi gweehn tan siem laik im kaaz wi ago si im jos laik ou im tan
8419,1JN,3,JNT,evribadi we biliiv se jiizas ago mek dem jos laik imself kip we fram sin jos laik ou jiizas kip we fram sin
8420,1JN,3,JNT,evribadi we sin brok gad laa kaaz sin a di siem sitn laik wen sumadi brok gad laa
8421,1JN,3,JNT,unu nuo se jiizas kom fi tek we sin an im no av no sin at aal
8422,1JN,3,JNT,nobadi we chos iina jiizas no liv iina sin enibadi we jos a sin a gwaan so neva si im an dem no nuo im niida
8423,1JN,3,JNT,mi pikni no mek nobadi fuul unu op enibadi wa du wa rait a dem gud iina gad yai jos laik ou jiizas gud iina gad yai
8424,1JN,3,JNT,enibadi we sin bilang tu di devl kaaz fram di worl staat di devl a sin a dat mek gad bwai pikni kom iina di worl fi mash op di devl wok
8425,1JN,3,JNT,nobadi we a gad pikni kyaahn jos a sin a galang so kaaz gad laif de iina dem dem kyaahn jos gwaan iina sin so kaaz dem a gad pikni
8426,1JN,3,JNT,wi kyan nuo uu a gad pikni fram uu a di devl pikni enibadi we no du wa rait iina gad yai an we no lov dem breda an sista dem a no gad pikni
8427,1JN,3,JNT,dis a di mesij wi ier fram di staat wi fi lov wan aneda
8428,1JN,3,JNT,wi no fi tan laik kien we did mek di devl ruul im an mek im go kil aaf im breda an wa mek yu tingk im kil im breda iihn kaaz im breda du wa rait an kien im du wikidnis
8429,1JN,3,JNT,mi breda no bada fraitn ef di worl iet unu
8430,1JN,3,JNT,wi nuo se wi no ded no muor a liv wi staat liv ya nou wi nuo dis kaaz wi lov ada piipl aal a uu no lov dem breda an sista dem ded siem wie
8431,1JN,3,JNT,enibadi we iet dem breda ar sista a wan mordara an wi nuo se no mordara kyaahn liv fi eva wid gad
8432,1JN,3,JNT,a so wi kom fi nuo riil lov kaaz jiizas ded fi wi an a siem wie wi fi mek op wi main fi ded fi wi breda an wi sista dem
8433,1JN,3,JNT,ef nobadi si im breda ar sista riili shaat a sopm an no elp dem iivn duo im kuda elp dem ou da sumadi de ago se gad lov iina im aat
8434,1JN,3,JNT,mi pikni wi fi mek shuor se wen wi se wi lov wi riili lov fi chuu an dat it shuo iina we wi du an a no jos suoso wod
8435,1JN,3,JNT,sieka ou wi lov wi breda an sista a so wi nuo fi shuor se wi av di riil mesij so wi kyan tan op infronta gad an wi kanchens no bada wi
8436,1JN,3,JNT,iivn ef wi aat mek wi fiil laik se gad rait wi aaf an no waahn av notn fi du wid wi wi nuo se gad biga dan wi aat an im nuo evriting
8437,1JN,3,JNT,so mi fren ef wi fiil iina wi aat se gad no rait wi aaf den wi kyan tan op infronta gad an wi kanchens naa go bada wi
8438,1JN,3,JNT,an eniting wi aks gad fa im gi wi kaaz wi du we im se wi fi du an wi du di sitn dem we wi nuo mek im api
8439,1JN,3,JNT,dis a wa gad se wi fi du wi fi biliiv iina jiizas krais im bwai pikni an wi fi lov wi wan aneda tu
8440,1JN,3,JNT,aal uu du we gad se dem fi du dem kluos wid gad an gad kluos wid dem an a di spirit we gad gi wi mek wi nuo fi shuor se gad kluos wid wi
8441,1JN,4,JNT,mi fren no biliiv iina evri spirit we se dem kom fram gad wa yu fi du a tes di spirit dem fi si ef dem kom fram gad fi chuu kaaz a nof nof faalz prafit gaan out aal uova di worl
8442,1JN,4,JNT,dis a ou unu fi fain out ef dem riili av gad spirit no spirit we se jiizas krais did kom iina di worl laik wan man kom fram gad
8443,1JN,4,JNT,an eni spirit we se a lai se jiizas did kom laik wan man no kom fram gad at aal da spirit de a di spirit fi di wan we go gens gad memba se unu did ier se di wan we go gens gad wuda kom wel im de ya aredi
8444,1JN,4,JNT,mi pikni we mi lov unu a gad pikni an unu si di wan dem we go gens gad unu win dem aredi kaaz di wan we iina unu muo powaful dan di wan we iina di worl
8445,1JN,4,JNT,dem a worliyan an dem taak laik worliyan an di worl lisn dem
8446,1JN,4,JNT,wi a gad pikni enibadi we nuo gad lisn tu wi bot aal uu no nuo gad no waahn ier wa wi av fi se dis a ou wi nuo di chuu spirit fram di laiyad spirit
8447,1JN,4,JNT,mi fren mek wi lov wan aneda kaaz lov kom fram gad an enibadi we shuo lov a gad pikni an dem nuo gad
8448,1JN,4,JNT,nobadi we no lov no nuo gad kaaz gad a lov
8449,1JN,4,JNT,gad shuo wi umoch im lov wi wen im sen im wan degedege bwai pikni iina di worl kom ded fi wi so wi kyan get riil laif
8450,1JN,4,JNT,riil lov a no ou wi lov gad bot a ou gad lov wi an ou im sen im wan degedege bwai pikni kom ded fi wi sin dem
8451,1JN,4,JNT,mi fren ef gad lov wi so den a siem wie wi fi lov wan aneda
8452,1JN,4,JNT,nobadi neva si gad yet bot ef wi lov wi wan aneda dat shuo se gad riili iina wi an wi a lov ou im waahn wi fi lov
8453,1JN,4,JNT,gad gi wi im spirit dis shuo se wi liv iina im an im liv iina wi
8454,1JN,4,JNT,faada gad sen im bwai pikni fi siev wi wi did si im an wi a tel evribadi bout im
8455,1JN,4,JNT,ef nobadi se jiizas a gad pikni gad liv iina im an im liv iina gad
8456,1JN,4,JNT,gad a lov wi nuo an wi biliiv se gad lov wi enibadi we aalwiez kip kluos tu gad an shuo lov tu ada piipl gad kluos wid dem an im elp dem fi lov piipl di wie ou im waahn dem fi lov dem
8457,1JN,4,JNT,wen jojment die kom wi wi kyan tan op infronta gad an no fried kaaz im lov iina wi aat an wi a liv iina di worl jos laik ou jiizas did liv
8458,1JN,4,JNT,riil lov no fried a notn piipl we fried se gad ago ponish dem no av gad lov iina dem aat a dat mek dem fried kaaz dem no riili nuo gad
8459,1JN,4,JNT,wi lov wan aneda kaaz gad lov wi fos
8460,1JN,4,JNT,ef sumadi se dem lov gad an iet dem breda an sista dem dem a laiyad kaaz sumadi kyaahn lov gad we dem kyaahn si an no lov dem breda an sista we dem kyan si
8461,1JN,4,JNT,gad tel wi se enibadi we lov im mos lov dem breda an sista tu
8462,1JN,5,JNT,enibadi we biliiv se jiizas a riili di krais dem a gad pikni an evribadi we lov di faada lov im pikni tu
8463,1JN,5,JNT,dis a ou wi ago nuo se wi lov gad pikni dem wen wi lov gad an du wa im tel wi fi du
8464,1JN,5,JNT,wen wi du wa gad tel wi fi du wi shuo se wi riili lov im an wa gad tel wi fi du no aad
8465,1JN,5,JNT,kaaz wen wi chos iina jiizas gad gi evri wan a wi we a im pikni di powa fi no gi iin tu di wikid sitn dem we iina di worl
8466,1JN,5,JNT,so a uu av di powa fi no gi iin tu di wikid sitn dem iina di worl no onggl di wan dem we biliiv se jiizas a gad bwai pikni
8467,1JN,5,JNT,jiizas krais a di wan we did kom iina di worl fram evn wen im kom im did get baptaiz an den im ded pan di kraas im neva onggl get baptaiz bot im ded pan di kraas tu di spirit taak bout im an di spirit onggl taak di chuut
8468,1JN,5,JNT,so wi av chrii wie fi nuo se jiizas riili riil
8469,1JN,5,JNT,di spirit di waata an di blod an di chrii a dem se di siem ting
8470,1JN,5,JNT,wi biliiv we piipl se bot wa gad se wot muo dan wa piipl se kaaz dis a wa gad se wen im taak bout im pikni
8471,1JN,5,JNT,enibadi we biliiv iina gad pikni nuo iina dem aat se wa gad se a chuu bot enibadi we no biliiv gad tek im fi wan laiyad kaaz dem no biliiv we gad se bout im pikni
8472,1JN,5,JNT,an dis a wa gad se im gi wi laif we wi mek wi liv fi eva an wi get da laif ya wen wi an im pikni kluos
8473,1JN,5,JNT,enibadi we kluos wid gad pikni av laif bot enibadi we no kluos wid gad pikni no av laif
8474,1JN,5,JNT,mi rait unu we biliiv iina gad bwai pikni so dat unu wi nuo se unu ago liv fi eva an eva
8475,1JN,5,JNT,wi shuor se gad wi ier wi prieya wen wi aks im fi di sitn dem we im waahn wi fi aks fa
8476,1JN,5,JNT,sins wi nuo se gad ier wi prieya wi shuor se wi prieya dem don ansa aredi
8477,1JN,5,JNT,ef nobadi si im breda ar sista sin iina wan wie we naa go mek im ded unu fi prie fi dem se gad wi paadn dem an da sumadi we sin da sin de we naa go mek im ded gad wi mek im liv som sin kaaz piipl fi ded mi naa tel unu fi prie fi sumadi we du dem sin de
8478,1JN,5,JNT,evriting wa rang a sin bot a no evri sin sen piipl go ded
8479,1JN,5,JNT,wi nuo se nobadi we baan gad pikni no jos kip aan a sin so gad bwai pikni kip dem sief so di devl kyaahn toch dem
8480,1JN,5,JNT,wi nuo se wi bilang tu gad an dat di devl kanchuol di uol worl
8481,1JN,5,JNT,wi nuo se jiizas krais gad bwai pikni kom an shuo wi di riil gad sieka jiizas wi bilang tu gad nou di riil gad we mek piipl liv fi eva an eva
8482,1JN,5,JNT,mi pikni kip unuself fram faalz gad
8483,2JN,1,JNT,fram di elda tu di uman we gad pik an ar pikni dem mi riili riili lov unu evribadi we nuo di chuut lov unu tu
8484,2JN,1,JNT,kaaz wi av di chuut iina wi an it ago tan iina wi fi eva
8485,2JN,1,JNT,mi prie se faada gad an jiizas krais im bwai pikni wi shuo wi lov iivn duo wi no dizorv it mi prie tu se im wi gud an kain tu wi an gi wi piis iina wi aat dem sitn ya wi tan wid wi we lov wi wan aneda an we nuo di gud nyuuz we chuu
8486,2JN,1,JNT,mi wel api kaaz mi fain out se som a yu pikni dem a liv azkaadn tu di chuut jos laik ou faada gad se wi fi liv
8487,2JN,1,JNT,mi a beg yu mam mek aal a wi lov wi wan aneda wa mi a rait yu a no wan nyuu laa a di siem laa wa wi did get fram di staat
8488,2JN,1,JNT,wen wi du wa gad tel wi fi du dat a lov an fram lang lang taim im did tel wi fi lov wan aneda
8489,2JN,1,JNT,nof laiyad tiicha de iina di worl ya nou dem laiyad tiicha ya a taak buot se jiizas krais neva kom a ort wid wan badi laik wan man dem piipl de a laiyad dem a go gens krais jiizas
8490,2JN,1,JNT,wach unuself an mek shuor se unu no luuz wa wi wok so aad fa so wi kyan get wi ful pie
8491,2JN,1,JNT,ef nobadi ton we fram di sitn dem wa krais jiizas tiich im no av gad iina im bot di sumadi we uol aan tait tu di sitn dem bout krais jiizas da sumadi de av faada gad an im bwai pikni a liv iina im
8492,2JN,1,JNT,ef enibadi kom tu unu we no biliiv iina wa wi tiich bout krais jiizas no aaba im a unu ous an no mek im tingk se unu api fi av im roun unu
8493,2JN,1,JNT,ef unu mek dem tingk se unu api fi av dem roun unu unu an dem gilti a di siem wikidnis
8494,2JN,1,JNT,a nof sitn mi av fi tel unu bot mi no waahn rait dem wid pen an piepa mi suun kom luk fi unu so wi kyan taak fies tu fies dat wi mek wi riili api
8495,2JN,1,JNT,yu speshal speshal sista an ar pikni dem sen oudi fi unu
8496,3JN,1,JNT,da leta ya a kom fram mi di elda tu mi speshal fren gaiyos mi fren mi riili riili lov yu
8497,3JN,1,JNT,mi prie se evriting aarait wid yu an dat yu badi aati jos laik ou yu suol aati
8498,3JN,1,JNT,mi did riili api wen som a di breda an sista dem kom luk fi mi an tel mi ou yu tan op chrang fi di chuut
8499,3JN,1,JNT,notn no mek mi api so laik wen mi ier se mi pikni dem a liv ou di laad se dem fi liv azkaadn tu di chuut
8500,3JN,1,JNT,mi fren wen yu tek kier a jiizas sorvant dem aal di wan dem we yu neva nuo dat shuo se gad kyan dipen pan yu
8501,3JN,1,JNT,dem tel di choch ou yu lov dem so mi a beg yu sen dem pan dem wie jos laik ou yu nuo gad wuda waahn yu fi du
8502,3JN,1,JNT,wen dem lef fi go luk bout krais jiizas bizniz dem neehn tek notn fram di worliyan dem
8503,3JN,1,JNT,so wi afi kain tu dem breda an sista ya tek dem iin luk aafa dem an wok wid dem fi pred di gud nyuuz
8504,3JN,1,JNT,mi rait wan leta tu di choch bot daiyachrofiiz uu lov fi big op imself no waahn av notn fi du wid mi
8505,3JN,1,JNT,so wen mi kom mi ago mek evribadi nuo bout di wikid lai dem wa im a tel pan mi bot a no onggl dat im du im ton we di breda an sista dem we kom a di choch an chriit dem riil bad an di ada breda an sista dem iina di choch we kain tu di wan dem we a priich gad mesij daiyachrofiiz chriit dem riil torbl tu an ron dem outa di choch
8506,3JN,1,JNT,mi breda no fala bad kompni enibadi we du wa rait kom fram gad enibadi we lov du we rang no nuo gad
8507,3JN,1,JNT,evribadi av gud sitn fi se bout dimiichriyos dem kyan si se im riili a liv ou di laad se im piipl fi liv wi taak gud bout im tu an yu nuo se wi no tel lai
8508,3JN,1,JNT,mi av nof muo sitn fi rait tu yu bout bot mi no waahn rait it wid pen an piepa
8509,3JN,1,JNT,mi suun kom luk fi yu so wi kyan sidong an chat
8510,3JN,1,JNT,mi a prie se gad bles yu an gi yu piis iina yu aat aal a yu fren dem we de ya sen oudi tel wi breda an sista dem kaal evri wan a dem niem an tel dem oudi fi mi
8511,JUD,1,JNT,da leta ya a kom fram mi juud mi a wan a jiizas krais sliev an jiemz breda
8512,JUD,1,JNT,mi a rait aal a unu we faada gad pik fi bi fi im uon we im lov an we jiizas krais kip sief
8513,JUD,1,JNT,mi prie se gad wi gud an kain tu unu sekl unu aat an gi unu nof nof lov
8514,JUD,1,JNT,mi breda an sista mi did a du evriting fi rait unu bout di nyuu laif we gad gi aal a wi kaaz wi an jiizas krais a wan bot mi afi rait an tel unu fi tan op chrang an fait fi di sitn dem we gad piipl get an we wi biliiv iina wi get dem wan taim fi aal a gad piipl an dem kyaahn chienj
8515,JUD,1,JNT,kaaz som man slip iina unu choch anda di kwaiyat dem man de maak fi get mash dong fram wie bak wen an a dat mi ago tel unu bout dem man de no av notn fi du wid gad kaaz gad lov piipl iivn duo dem no dizorv it dem yuuz dat fi du aal kaina wikidnis an ton gens jiizas krais wi onggl maasta an laad
8516,JUD,1,JNT,mi nuo se unu nuo dem sitn ya aredi bot mi stil a memba unu bout wa did apm tu di piipl dem wa di laad did frii outa iijip som a dem neva biliiv iina gad so gad kil dem aaf iina di dezot
8517,JUD,1,JNT,unu nuo tu bout di ienjel dem wa neehn tan we gad put dem fi ruul dem jos lef dem plies so sieka dat gad tai dem op wid chien fi eva an eva gad a kip dem tai op iina wan daak daak pit til di big big jojment die
8518,JUD,1,JNT,a siem so sadam an gomaro an di piipl dem we liv nier dem tek paat iina aal kaina seks sin an ron aafa aal kaina naasinis gad bon dem op wid faiya we ago bon fi eva an eva mek evribadi si wa wi apm ef dem fala dem wikid piipl de
8519,JUD,1,JNT,a siem so dem piipl de kliem se dem get vijan an so dem du aal kaina naasinis we mash op dem badi chuu dem kliem se dem get vijan dem go gens gad fait gens enibadi we a ruul uova dem an bad mout gad ienjel dem
8520,JUD,1,JNT,bot no iivn maikal gad ed ienjel wen im an di devl did a aagyu bout muoziz badi im neva brait inof fi kos out di devl an kaal dong jojment pan im im jos tel im se gad ago put yu iina yu plies
8521,JUD,1,JNT,bot dem ya piipl ya se som torbl torbl sitn bout we dem no andastan dem a gwaan laik wail animal wa kyaahn tingk out notn an di sitn dem we dem du andastan widout afi tingk bout dem a dem sitn de mash dem op
8522,JUD,1,JNT,tingz gweehn torbl fi dem man ya dem tan jos laik kien we morda im breda dem komiin laik bielam dem wi du eniting fi get moni dem go gens gad jos laik ou kuora did go gens muoziz gad gweehn mash dem dong siem laik ou im did mash dong kuora
8523,JUD,1,JNT,dem man ya wi mash op unu miitn wen dem kom nyam an jringk wid unu unu fi kip we fram dem siem laik ou ship kyaptin chrai fi kip we fram san bangk iina shalo waata wen dem a nyam an jringk wid unu dem no bizniz wid nobadi onggl demself dem komiin laik kloud we no av no rien we briiz bluo aal bout dem a laik chrii we no bier no fruut wen a taim fi bier fruut dem jrai op ded an get ruut op
8524,JUD,1,JNT,di wikid sitn we dem du ago shuo op laik fraat pan sii waata dem piipl ya komiin laik staar we no tan we gad put dem fi tan so gad ago lak dem op iina wan daak daak plies fi eva an eva
8525,JUD,1,JNT,iinok did iina di sevn set a pikni we kom dong fram adam lain a piipl dem im did priich bout di wikid piipl dem im se di laad ago kom wid touzn tap a touzn a im uoli wan dem
8526,JUD,1,JNT,im a kom fi joj evribadi im gweehn ponish aal di wikid piipl dem fi aal di rang sitn dem we dem du gens gad an fi aal di taim we dem kos im out
8527,JUD,1,JNT,dem piipl de no du notn bot grombl an paint fingga pan ada piipl eniting we dem wikid aat tel dem fi du a dat dem du dem buos bout demself an swiittaak piipl so dem kyan yuuz dem fi di rang riizn
8528,JUD,1,JNT,mi fren unu fi memba wa wi laad jiizas krais apasl dem did tel unu
8529,JUD,1,JNT,dem did tel unu se iina di laas die dem di taim wen di worl bout fi don unu gweehn av som piipl we gweehn mek fon a gad an im mesij an im piipl dem ago liv onggl fi di wikid sitn dem we dem waahn
8530,JUD,1,JNT,dem piipl ya onggl kaaz choch piipl fi aagyu wid wan aneda an plit op di choch dem mek di wikid sitn we dem waahn kanchuol dem an gad spirit no iina dem
8531,JUD,1,JNT,bot unu piipl we mi lov gwaan mek unuself chrang iina wa unu biliiv an mek di uoli spirit liid unu wen unu prie
8532,JUD,1,JNT,tan iina gad lov an gwaan wiet fi jiizas kom an mek wi liv fi eva kaaz a dat im ago du kaaz im so gud an kain tu wi
8533,JUD,1,JNT,tek taim wid di wan dem we naa chos iina gad wid aal a dem aat
8534,JUD,1,JNT,di wan dem we iina di faiya grab dem out an siev dem an yu av som ada piipl we unu fi tek piti pan bot wach unuself wid dem an av rispek fi gad siem wie an iet dong tu di kluoz we dem sin mes op
8535,JUD,1,JNT,di onggl gad di wan we siev unu av powa fi kip unu fram tombl dong iina di devl chrap im wi mek unu tan op infronta im iina im brait brait lait wen im kom bak iina aal a im powa an mek unu wel api an no fain no faalt wid unu
8536,JUD,1,JNT,im a di onggl gad im siev wi wen im sen jiizas krais wi laad fi ded fi wi big im op an worship im a im av aal powa an di rait fi ruul iina evri wie an uova evribadi bifuo taim did staat rait ya nou an fi eva an eva iemen
8537,REV,1,JNT,di sitn dem we rait dong iina da buk ya a di sitn dem we gad shuo jiizas krais gad shuo im dem sitn ya so im kuda tel im sorvant dem bout di sitn dem we suun apm a dem sitn de jiizas sen im ienjel go tel im sorvant jan
8538,REV,1,JNT,an jan rait dong evriting wa im did si an ier im rait dong aal a di mesij dem we gad sen im an evriting we jiizas krais shuo im
8539,REV,1,JNT,enibadi we riid di sitn dem we iina da buk ya out loud ago api an di wan dem we ier it an du wa it se dem ago api tu kaaz di taim suun kom wen aal a dem sitn de we jiizas tel wi bout ago apm
8540,REV,1,JNT,dis a jan mi a rait da leta ya tu di sevn choch dem we de iina iezha mi a prie se gad di wan we alaiv di wan we de bout fram wie bak wen an di wan we ago kom baka ort an im uoli spirit we de infronta im chuon wi gud an kain tu unu an gi unu piis iina unu aat
8541,REV,1,JNT,an mi prie se jiizas krais di wan we aalwiez taak di chuut bout gad wi gud an kain tu unu an gi unu piis iina unu aat im a di fos wan fi ded an kom bak alaiv an a im ruul uova aal a di king dem we de pan ort jiizas a di wan we lov wi an a im frii wi fram wi sin dem wid im blod wen im ded pan di kraas
8542,REV,1,JNT,sieka dat wi komiin laik wan fambili wan gruup a priis fi sorv gad im faada so wi fi ana an rispek jiizas krais fi eva an eva iemen
8543,REV,1,JNT,luk de im a kom iina di kloud
8544,REV,1,JNT,an evri yai ago si im
8545,REV,1,JNT,iivn di wan dem we mek dem kil im wid di suod
8546,REV,1,JNT,an aal di piipl dem pan ort ago baal sieka im
8547,REV,1,JNT,a so it ago go iemen
8548,REV,1,JNT,di laad gad se a mi staat evriting an evriting don wid mi mi a di wan we alaiv di wan we de bout fram wie bak wen an di wan we ago kom baka ort a mi a di wan we av aal a di powa
8549,REV,1,JNT,mi a jan unu breda an fren we a go chuu di siem sofarieshan we unu a go chuu aal a wi ago tek paat iina gad kindom an siem laik unu mi naa gi op mi wi gwaan sofa til gad kom bak kaaz mi priich gad wod an tel piipl aal a di sitn dem we jiizas shuo mi dem put mi pan wan ailan niem patmos
8550,REV,1,JNT,pan di die wen piipl gyada fi worship di laad di uoli spirit tek kanchuol a mi den mi ier wan vais baka mi an di vais loud an klier laik wan chompit
8551,REV,1,JNT,di vais se tu mi se rait dong dem sitn ya we yu si iina wan buk an sen it go a di sevn choch dem sen it go a efisos simorna porgamom taiyataira saadis filidelfiya an leyodiisiya
8552,REV,1,JNT,so mi ton roun fi si uu a taak tu mi wen mi ton roun mi si sevn a di sitn dem we wi yuuz fi uol kyanggl an di uol a dem mek outa guol
8553,REV,1,JNT,an tan op iina di migl a dem mi si sopm we luk laik wan man im did av aan wan lang lang jakit we kech im klier dong a im fut an wan guol chrap kraas im ches
8554,REV,1,JNT,im ed an im ier did wait laik katn ar sunuo an im yai dem shain brait laik wan faiya we a bliez
8555,REV,1,JNT,im fut dem shain brait laik branz aiyan we dem rob til it shain an we dem did bon iina faiya fi get out aal wa no fi iina it an wen im taak im vais soun loud laik di naiz fram wan big big waatafaal
8556,REV,1,JNT,im did av sevn staar iina im rait an an wan suod wid di tuu said dem wel shaap kom outa im mout an im fies shain brait laik di son a migl die
8557,REV,1,JNT,wen mi si di man mi fling dong miself a im fut an no muuv laik se mi ded den im chrech out im rait an an toch mi an se tu mi se no bada fried mi a di fos an mi a di laas evriting staat wid mi an evriting don wid mi
8558,REV,1,JNT,mi alaiv mi did ded wan taim bot luk nou mi a liv fi eva mi av di kii an di powa fi uopm ar lak op di plies we di ded piipl dem de an mi kyan mek dem kom bak alaiv
8559,REV,1,JNT,so rait evriting iina di buk dat a di sitn dem we yu si we a apm nou an we go apm lieta
8560,REV,1,JNT,di sevn staar dem we yu si iina mi rait an an di sevn guol sitn dem fi uol kyanggl dis a wa dem miin di sevn staar dem a di liida dem fi di sevn choch dem an di sevn sitn fi uol kyanggl a di sevn choch dem
8561,REV,2,JNT,an den di man we mi did si se tu mi se rait dong da mesij ya sen go gi di liida fi di choch we iina efisos tel im se
8562,REV,2,JNT,dis a wa di wan we uol di sevn staar dem iina im rait an an we waak mongks di guol sitn fi uol kyanggl av fi se
8563,REV,2,JNT,mi nuo evriting bout unu mi nuo aal wa unu go chuu kaaz unu biliiv iina mi an ou unu tan op chrang an no gi op wen chobl tek unu mi nuo se unu kyaahn tek di wikid piipl dem unu tes di wan dem we taak bout se dem a apasl wen dem a no no apasl an fain out se dem a uol laiyad
8564,REV,2,JNT,unu tan op chrang an no gi op wen chobl tek unu an unu go chuu nof sofarieshan sieka ou unu biliiv iina mi an unu aalwiez fala mi unu neva get taiyad an gi op
8565,REV,2,JNT,bot mi stil av sitn gens unu unu no lov unu wan aneda di wie unu yuus tu wen unu did fos biliiv iina mi
8566,REV,2,JNT,so memba ou faar unu jrap bak fram di lov unu yuuz tu av fi wan aneda ton we fram unu sin an staat du di rait sitn dem we unu yuus tu du wen unu did jos get siev ef unu no du dat mi ago kom tek we unu guol sitn we unu yuuz fi uol kyanggl fram we it de
8567,REV,2,JNT,bot unu av wan gud sitn bout unu siem laik ou mi iet di sitn dem we di nikolieshan piipl dem a du a siem wie unu iet dem tu
8568,REV,2,JNT,aal uu kyan ier beta lisn we di uoli spirit a se tu di choch dem enibadi we biit di devl an no gi iin tu di sitn dem we im waahn dem fi du mi ago gi dem di rait fi iit fram di chrii we gi laif we iina gad gyaadn we de a evn
8569,REV,2,JNT,rait da leta ya go gi di liida fi di choch we iina simorna an tel im se
8570,REV,2,JNT,di laad gad se mi a di fos an mi a di laas evriting staat wid mi an evriting don wid mi mi a di wan we alaiv di wan we de bout fram wie bak wen an di wan we ago kom baka ort
8571,REV,2,JNT,mi nuo bout aal a unu sofarieshan an ou unu puor bot unu riili rich an di piipl dem we se dem a juu bot dem a no juu mi nuo ou dem a tel aal saat a lai an a chat bad bout unu dem a wan gruup a piipl we bilang tu sietan
8572,REV,2,JNT,no fried a di sitn dem wa unu bout fi sofa mi a tel unu di devl ago fling som a unu iina prizn fi tes unu an unu ago sofa fi ten die bot unu fi tan op chrang an chos mi siem wie iivn ef dem mek op dem main fi kil unu kaaz siem laik ou wan rona get wan medal wen im win wan ries mi wi guunu laif fi fuunu praiz
8573,REV,2,JNT,aal uu kyan ier beta lisn we di uoli spirit a se tu di choch dem enibadi we biit di devl an no gi iin tu di sitn dem wa im waahn dem fi du wen gad kom bak fi joj di worl im naa go sen dem fi ded
8574,REV,2,JNT,rait da leta ya sen go gi di liida fi di choch we iina porgamom an tel im se
8575,REV,2,JNT,di wan we av di suod we di tuu said dem wel shaap se fi tel im se
8576,REV,2,JNT,mi nuo we unu liv unu liv we sietan av im chuon bot unu stil biliiv iina mi unu neva ton we fram di chuut iivn iina di taim wen dem kil mi sorvant antipas iina di toun we sietan ruul
8577,REV,2,JNT,bot mi stil av sopm gens unu unu av som piipl iina unu choch we a fala wa bielam tiich bielam did tiich bielak ou fi chrik di izrelait dem fi mek dem sin im chrik dem mek dem nyam fuud we did bon pan alta gi faalz gad an mek dem sliip wid ada piipl ozban an waif
8578,REV,2,JNT,an unu av som piipl mongks unu we a fala wa di nikolieshan dem tiich
8579,REV,2,JNT,dem fi ton we fram dem sin shuo se dem sari fi di rang we dem du an beg gad paadn ef unu no du dat mi ago kom tu unu suun an waar gens dem wid di suod we kom outa mi mout
8580,REV,2,JNT,aal uu av iez fi ier beta lisn gud we di uoli spirit a se tu di choch dem enibadi we biit di devl an no giiin tu di sitn dem we im waahn dem fi du mi ago gi dem som a di fuud we niem mana we sumadi did aid an mi ago gi dem wan wait stuon tu wid wan nyuu niem rait pan it onggl di sumadi we get da stuon de ago andastan wa rait pan it
8581,REV,2,JNT,rait da leta ya sen go gi di liida fi di choch we iina taiyataira tel im se
8582,REV,2,JNT,faada gad bwai pikni di wan uufa yai dem shain brait laik wan faiya we a bliez uufa fut dem shain brait laik branz we dem bon iina faiya fi get out aal wa no fi iina it an we dem rob til it shain shain im se
8583,REV,2,JNT,mi nuo ou unu liv unu lov wan aneda tan op chrang fi wa unu biliiv sorv wan aneda an tan op chrang an no gi op wen unu did a go chuu nof chobl an kraasiz matarafak unu a du nof muo nou dan wa unu yuus tu du wen unu did jos get siev
8584,REV,2,JNT,bot mi stil av sitn gens unu unu put op wid da uman de jezibel we kaal arself wan prafit shi yuuz di sitn dem we shi a tiich fi chrik mi sorvant dem fi tek paat iina seks sin an fi nyam fuud we dem tek bon sakrifais gi faalz gad
8585,REV,2,JNT,mi gi ar taim fi chienj ar wiez an fi shuo se shi sari fi di rang we shi a du bot shi aadiez an no waahn gi op ar seks sin dem
8586,REV,2,JNT,so mi ago lik ar wid torbl siknis an mek ar sofa an aal uu sliip wid ar we a no ar ozban ef dem no ton we fram ar wikidnis an shuo se dem sari fi wa dem du mi ago lik dem wid torbl sofarieshan tu
8587,REV,2,JNT,mi ago kil aaf ar falara dem den aal a di choch dem wi fain out se a mi a di wan we sorch out evribadi main an aat an fi aal we unu a du mi ago pie unu bak wa unu fi get
8588,REV,2,JNT,nou dis a wa mi a tel di res a unu we de a taiyataira unu we naa fala di laiyad sitn dem we jezibel a tiich an we no nuo notn bout wa dem kaal di siikrit sitn dem we sietan shuo dem mi naa put no muo presha pan unu
8589,REV,2,JNT,mi onggl waahn unu fi eng aan pan wa unu av til mi kom
8590,REV,2,JNT,enibadi we biit di devl an no gi iin tu di sitn dem we im waahn dem fi du an gwaan du we mi waahn dem fi du til di en a di worl mi ago gi dem powa fi ruul uova di piipl dem we liv iina di ada konchri dem
8591,REV,2,JNT,di wie ou im ago ruul dem aad im naa go tek no piti pan dem
8592,REV,2,JNT,im ago brok op aal uu go gens im iina piis piis siem laik ou sumadi tek piis a aiyan paip an brok op wan klie pat
8593,REV,2,JNT,an siem laik ou mi get di rait fi ruul fram mi faada mi ago gi dem powa fi ruul mi ago gi dem di staar we shain brait wen die a lait fi shuo se dem a wina
8594,REV,2,JNT,aal uu kyan ier beta lisn gud we di uoli spirit a se tu di choch dem
8595,REV,3,JNT,an im se tu mi agen se rait da leta ya go gi di liida fi di choch we iina saadis an tel im se
8596,REV,3,JNT,di wan we av gad uoli spirit an we uol di sevn staar dem se mi nuo evriting bout unu piipl tingk se unu a fala mi bot unu riili naa fala mi at aal
8597,REV,3,JNT,so wiek op an staat liv agen laik ou unu nuo gad piipl fi liv bifuo evriting mash op kaaz mi fain se di wie unu a liv no mach op wid di wie fi mi gad waahn unu fi liv
8598,REV,3,JNT,so memba di mesij we unu did ier an biliiv du we it se ton we fram unu sin ef unu no wiek op mi ago kom tu unu laik wan tiif an unu naa go nuo di taim wen mi ago kom gens unu
8599,REV,3,JNT,bot unu av som piipl mongks unu iina saadis we kip dem kluoz kliin dem naa liv iina sin an dem piipl de ago jres op iina wait kluoz an waak wid mi kaaz dem liv ou gad waahn dem fi liv
8600,REV,3,JNT,enibadi we no gi iin tu di sitn dem we di devl waahn dem fi du dem ago get jres op iina wait kluoz tu mi naa go kraas out dem niem outa di buk we gad rait dong di niem a di piipl dem we ago get fi liv fi eva bot wen mi tan op infronta mi faada an im ienjel dem mi wi se dat dem a fi mi falara
8601,REV,3,JNT,aal a uu kyan ier beta lisn gud we di uoli spirit a se tu di choch dem
8602,REV,3,JNT,im se tu mi agen se rait da leta ya go gi di liida fi di choch we iina filidelfiya an tel im se
8603,REV,3,JNT,da mesij ya a kom fram di wan we uoli an we aalwiez du we gad waahn im fi du a im av king dievid kii we shuo se im av di powa fi ruul wa im uopm nobadi kyaahn shot an wa im shot nobadi kyaahn uopm
8604,REV,3,JNT,mi nuo evriting bout unu luk ya mi uopm wan duor infronta unu we nobadi kyaahn shot mi nuo se unu no chrang bot unu stil eng aan pan mi wod an unu neva ton unu bak pan mi an se unu no biliiv mi
8605,REV,3,JNT,lisn a gweehn mek di laiyad piipl dem we bilang tu sietan choch we se dem a juu wen dem a no no juu a gweehn mek dem kom lidong a unu fut wid dem fies a grong an mek dem andastan se mi lov unu
8606,REV,3,JNT,kaaz mi tel unu fi tan op chrang an no gi op wen chobl tek unu an unu dwiit mi ago kip unu sief iina da taim de wen torbl kraasiz an sofarieshan ago kom pan di uol worl fi tes aal uu liv pan di ort
8607,REV,3,JNT,mi suun kom so eng aan pan we unu av so dat nobadi kyaahn tek we unu kroun
8608,REV,3,JNT,evri wan a unu we biit di devl an no gi iin tu di sitn dem we im waahn unu fi du mi ago mek unu komiin laka wan impuotant kalom iina fi mi gad ous an unu naa go lef unu ago tan de fi eva an eva an mi ago rait fi mi gad niem pan im an mi ago rait pan im nyuu jeruusilem we a fi mi gad siti niem da siti de kom fram gad an ago kom dong fram evn an mi ago rait dong fi mi nyuu niem pan im tu
8609,REV,3,JNT,aal uu av iez beta lisn we di uoli spirit a se tu di choch dem
8610,REV,3,JNT,an den im se rait da leta ya go gi di liida fi di choch we iina leyodiisiya an tel im se
8611,REV,3,JNT,da mesij ya a kom fram di wan we niem di iemen di wan we aalwiez shuo wi di chuut bout gad an a im gad yuuz fi mek evriting
8612,REV,3,JNT,mi nuo evriting bout unu mi nuo se unu no kuol an unu no at mi wish unu did koul ar at
8613,REV,3,JNT,bot unu si laik ou unu jos waam an unu no kuol an unu no at mi out fi pit unu outa mi mout rait ya nou
8614,REV,3,JNT,unu se mi rich mi av uol iip a moni an evriting mi waahn bot yu no si ou yu mash op an tan bad an pap dong laik oul shuuz bak an puor an blain an naav aan no kluoz
8615,REV,3,JNT,dis a wa mi tingk unu shuda du bai guol fram mi guol we bon iina faiya fi get out aal wa no fi iina it ef unu bai da guol de unu wuda riili get rich bai wait kluoz fram mi so unu kyan kova op unuself da wie de unu naafi shiem kaaz unu naav aan no kluoz an bai yai jrap fram mi tu fi jrap iina unu yai dem so unu kyan si
8616,REV,3,JNT,di piipl we mi lov mi taak tu dem aad an chrietn dem out an mek dem nuo se we dem a du rang so get siiros an ton we fram unu sin dem an shuo se unu sari
8617,REV,3,JNT,lisn mi mi tan op rait a di duor an a nak ef enibadi ier mi a kaal an uopm di duor mi wi kom iina im ous an mi an im wi nyam an jringk tugeda
8618,REV,3,JNT,enibadi we biit di devl an no gi iin tu di sitn dem we im waahn dem fi du mi ago gi im di rait fi sidong saida mi pan mi chuon siem laik ou mi did biit di devl an no gi iin tu di sitn dem we im did waahn mi fi du an sidong saida mi faada pan fiim chuon
8619,REV,3,JNT,aal uu kyan ier beta lisn tu wa di uoli spirit a se tu di choch dem
8620,REV,4,JNT,afta aal a dem sitn de apm mi luk an si wan duor uopm iina evn an di vais we did soun laik wan chompit we mi did ier a taak tu mi di fos taim se tu mi se kum op yaso kum mek mi shuo yu we gweehn apm likl fram dis
8621,REV,4,JNT,siem taim di uoli spirit tek kanchuol a mi an mi si wan chuon iina evn wid sumadi sidong pan it
8622,REV,4,JNT,an di sumadi pan di chuon luk laik di red an griin lait we kom fram som dier stuon we niem jaspa an kaanieliyan an a bier brait lait laik rienbuo sorkl roun di chuon
8623,REV,4,JNT,roun di fos chuon mi si twentifuo ada chuon wid twentifuo elda sidong pan dem di twentifuo elda dem did av aan wait kluoz an evri wan a dem av aan wan guol kroun pan dem ed
8624,REV,4,JNT,laitnin flash an mi ier som naiz an tonda klap an aal a dat did a kom fram di chuon mi si sevn taach a bliez infronta di chuon dem sevn taach de a gad uoli spirit
8625,REV,4,JNT,infronta di chuon mi si wan sii we luk laik glaas we klier laik kristal
8626,REV,4,JNT,iina di migl an roun di chuon mi si fuo sopm dem av yai a front an yai a bak
8627,REV,4,JNT,di fos sitn luk laik wan laiyan di sekan wan luk laik wan kou di tord wan fies luk laik wan man fies an di fuot wan av wing laik wan iigl
8628,REV,4,JNT,evri wan a di fuo sopm dem av siks wing an di uol a dem badi plos dem siks wing dem ful op a yai dem av yai aal anda dem wing die an nait dem neva tap se
8629,REV,4,JNT,uoli uoli uoli
8630,REV,4,JNT,laad gad a yu av aal di powa
8631,REV,4,JNT,yu did de bout fram wie bak wen yu aalwiez ago de bout an a yu ago kom baka ort
8632,REV,4,JNT,enitaim di sopm dem gi priez ana an tangks tu di wan we sidong pan di chuon an we liv fi eva an eva
8633,REV,4,JNT,di twentifuo elda dem fling dong demself a di fut a di wan we sidong pan di chuon an gi priez tu di wan we liv fi eva an eva dem pudong dem kroun infronta di chuon an se
8634,REV,4,JNT,ana an rispek tu yu wi laad an wi gad
8635,REV,4,JNT,yu fi get priez an ana an powa
8636,REV,4,JNT,kaaz yu mek evriting
8637,REV,4,JNT,yu mek dem kaaz yu did waahn fi mek dem
8638,REV,4,JNT,an dem de ya kaaz yu waahn dem fi de ya
8639,REV,5,JNT,wen mi luk agen di wan we sidong pan di chuon av wan ruol op buk iina im rait an tai op tait wid sevn chring di tu saida di buk av sitn rait pan dem
8640,REV,5,JNT,an mi si wan powaful ienjel a shout out iina wan loud vais se uu gud inof fi kot di chring dem an uopm di ruol op buk
8641,REV,5,JNT,bot nobadi iina evn nobadi pan ort ar nobadi anda di ort kuda uopm di ruol op buk ar iivn luk iina it
8642,REV,5,JNT,so mi staat wan piis a baalin kaaz dem kudn fain nobadi we gud inof fi uopm di buk ar iivn luk iina it
8643,REV,5,JNT,den wan a di elda dem se tu mi se no bada baal luk di wan we dem kaal di laiyan we kom fram juuda chraib di powaful wan we kom fram dievid fambili im biit di enimi an im no gi iin tu di sitn dem we di enimi waahn im fi du im av di powa fi uopm di ruol op buk an fi luus di sevn chring dem we tai it op
8644,REV,5,JNT,den mi luk an si wan biebi shiip we luk laik dem did kil im bot im kom bak alaiv mi si im tan op nier di chuon an di fuo laiv sitn dem an di elda dem tan op roun im im av sevn aan an sevn yai we a gad uoli spirit we im sen aal bout di ort
8645,REV,5,JNT,di biebi shiip kom an tek di ruol op buk outa di rait an a di wan we did a sidong pan di chuon
8646,REV,5,JNT,afta im tek it di fuo laiv sitn dem an di twentifuo elda dem fling dong demself infronta di biebi shiip evri wan a dem did av wan aap an wan guol boul fula som spais we dem bon we sumel swiit da spais de a riili di prieya a gad piipl dem
8647,REV,5,JNT,an dem sing wan nyuu sang
8648,REV,5,JNT,yu gud inof fi tek di ruol op buk
8649,REV,5,JNT,an fi bos aaf di chring dem
8650,REV,5,JNT,kaaz yu did get kil
8651,REV,5,JNT,an yu tek yu blod bai piipl fi gad
8652,REV,5,JNT,fram evri chraib an langwij an piipl an konchri
8653,REV,5,JNT,an yu ton dem iina wan kindom we fula priis fi sorv wi gad
8654,REV,5,JNT,an dem ago ruul pan di ort
8655,REV,5,JNT,den mi luk an ier di vais a wan uol iip a ienjel an ef yu fi ad dem op bout touzn an touzn an touzn yu kyaahn kount dem dem gyada roun di chuon an roun di sitn dem an di elda dem
8656,REV,5,JNT,an di uol a dem sing da sang ya iina wan loud vais
8657,REV,5,JNT,di biebi shiip gud inof fi get nof ana an rispek kaaz dem did kil im
8658,REV,5,JNT,im gud inof fi get priez kaaz im wel powaful an im wel rich an wel waiz an im wel chrang
8659,REV,5,JNT,an im gud inof fi get ana an rispek fram evriting we im mek
8660,REV,5,JNT,den mi ier evriting iina evn an evriting pan di ort an evriting we anda di ort an we iina di sii sing da sang ya
8661,REV,5,JNT,wi gi priez an ana an powa tu di wan we sidong pan di chuon
8662,REV,5,JNT,an wi priez di biebi shiip tu
8663,REV,5,JNT,wi priez dem fi eva an eva
8664,REV,5,JNT,di fuo sitn dem se iemen an di elda dem fling dong demself a im fut an gi im ana an priez
8665,REV,6,JNT,mi wach di biebi shiip brok di sevn chring dem wan wan wen im brok di fos chring mi ier wan a di fuo sitn dem se iina wan vais we soun laik tonda kum ya
8666,REV,6,JNT,wen mi luk mi si wan wait aas tan op infronta mi di man we did a raid di wait aas did av wan buo an aro iina im an an im did get wan kroun an im raid outa evn go a ort laik wan suoja we fait an biit op im enimi dem aredi an a go biit dem op agen
8667,REV,6,JNT,wen di biebi shiip brok di sekan chring mi ier di sekan sitn se kum
8668,REV,6,JNT,den mi si wan sekan aas kom out red laik faiya di sumadi we did a raid im did get powa fi mek di piipl dem pan ort ton gens dem wan aneda an kil aaf dem wan aneda iina waar im did get wan big suod tu
8669,REV,6,JNT,wen di biebi shiip brok di tord chring mi ier di tord sitn se kum wen mi luk mi si wan blak aas di wan we sidong pan it av wan skiel iina im an
8670,REV,6,JNT,den mi ier sopm laik wan vais mongks di fuo sitn dem a se wan poun a biekin flowa ago kaas wan uol die pie an siks poun a kounta flowa ago kaas wan uol die pie bot no faas wid di ail an di wain
8671,REV,6,JNT,wen di biebi shiip brok di fuot chring mi ier di vais a di fuot sitn se kum
8672,REV,6,JNT,wen mi luk mi si wan aas we av wan yelogriin kola di wan we did a raid di aas niem det an di wan we niem di plies we ded piipl go did a fala rait baka im di tuu a dem did get powa fi yuuz suod staavieshan siknis an wail wail animal fi kil aaf kwaata a di piipl dem pan ort
8673,REV,6,JNT,wen im brok di fif chring mi si anda di alta di suol a di piipl dem we did get kil kaaz dem biliiv gad wod an kaaz dem tel piipl bout gad
8674,REV,6,JNT,di suol dem anda di alta kaal out wid wan loud vais ou lang powaful laad yu we uoli an we aalwiez du we gad waahn yu fi du ou lang yu ago wiet fi joj an ponish di piipl dem pan ort we kil wi aaf
8675,REV,6,JNT,den evri wan a dem get wan lang wait jakit we kech dem klier dong a dem fut an sumadi tel dem se dem fi wiet likl langga til di res a gad piipl dem we fi get kil laik dem get kil
8676,REV,6,JNT,den mi si wen di biebi shiip brok di siks chring an wan torbl ortkwiek apm di son tap shain an di uol plies ton blak blak laik wen nait wel daak an di muun ton red laik blod
8677,REV,6,JNT,an di staar dem we iina di skai jrap a grong laik wen griin fruut jrap aafa chrii wen chrang briiz a bluo
8678,REV,6,JNT,di skai ruol op laik wan ruol op buk an disapier an evri mountn an konchri tombl dong outa dem plies
8679,REV,6,JNT,den di king dem pan ort di impuotant piipl dem di aami liida dem rich piipl evribadi weda dem a sliev ar dem frii ron go aid iina kiev an baka di mountn rak dem
8680,REV,6,JNT,dem baal out an beg di mountn an di rak dem fi jrap pan wi an aid wi fram di wan we sidong pan di chuon an fram di biebi shiip so dat im kyaahn fain wi fi ponish wi
8681,REV,6,JNT,kaaz di torbl die kom wen gad an di biebi shiip ago ponish wikid piipl an nobadi at aal kyaahn diil wid da jojment de
8682,REV,7,JNT,afta dat mi si fuo ienjel tan op a di fuo kaana a di ort dem did a tap di fuo briiz dem we bluo pan di ort fram bluo pan di lan ar pan di sii ar pan di chrii dem
8683,REV,7,JNT,den mi si wan neda ienjel kom fram di iis iina im an im did av wan stamp we did bilang tu gad we liv fi eva an eva im kaal out iina wan loud vais tu di fuo ienjel dem we get powa fi mash op di lan an di sii
8684,REV,7,JNT,no chobl di lan ar di sii ar di chrii dem til wi put wan maak iina di piipl dem farid we bilang tu fi wi gad
8685,REV,7,JNT,den mi ier umoch piipl ago get di maak a wan onjrid an faatifuo touzn piipl fram di twelv chraib dem we mek op izrel
8686,REV,7,JNT,fram juuda chraib twelv touzn
8687,REV,7,JNT,fram ruuben chraib twelv touzn
8688,REV,7,JNT,fram gad chraib twelv touzn
8689,REV,7,JNT,a twelv touzn
8690,REV,7,JNT,fram asha chraib twelv touzn
8691,REV,7,JNT,fram naftali chraib twelv touzn
8692,REV,7,JNT,fram manase chraib
8693,REV,7,JNT,fram simiyan chraib twelv touzn
8694,REV,7,JNT,fram liivai chraib twelv touzn
8695,REV,7,JNT,fram isakyar chraib twelv touzn
8696,REV,7,JNT,a twelv touzn
8697,REV,7,JNT,fram zebyulan chraib twelv touzn
8698,REV,7,JNT,fram juozif chraib an
8699,REV,7,JNT,fram benjamin chraib twelv touzn
8700,REV,7,JNT,aal a dem piipl de get di maak
8701,REV,7,JNT,afta dat mi si wan big kroud a piipl tan op infronta mi dem did so nof dat nobadi kudn kount dem dem kom fram evri konchri chraib an piipl we chat aal kaina langwij dem kom tan op infronta di chuon an infronta di biebi shiip dem did av aan wait jakit we kech dem klier dong a dem fut an dem did av paam liif iina dem an
8702,REV,7,JNT,an dem baal out iina wan loud loud vais an se
8703,REV,7,JNT,a fi wi gad
8704,REV,7,JNT,we sidong pan im chuon
8705,REV,7,JNT,an di biebi shiip siev wi
8706,REV,7,JNT,aal a di ienjel dem faam wan sorkl roun di chuon di elda dem an di fuo sitn dem dem fling dong demself infronta di chuon put dem fies a grong an worship gad
8707,REV,7,JNT,an se
8708,REV,7,JNT,iemen
8709,REV,7,JNT,wi gad wi gi yu priez an ana an rispek
8710,REV,7,JNT,yu waiz
8711,REV,7,JNT,an powaful an chrang
8712,REV,7,JNT,an wi aalwiez gi yu tangks fi eva an eva
8713,REV,7,JNT,iemen
8714,REV,7,JNT,den wan a di elda dem aks mi dem piipl ya we av aan lang wait jakit a uu dem bi an we dem kom fram
8715,REV,7,JNT,mi ansa im se sa yu nuo di ansa
8716,REV,7,JNT,den im se yu si dem piipl ya dem a di wan dem we go chuu di torbl torbl sofarieshan dem wash dem kluoz wait wait iina di biebi shiip blod
8717,REV,7,JNT,sieka dat
8718,REV,7,JNT,dem tan op infronta gad chuon nou
8719,REV,7,JNT,an a sorv im die an nait iina im ous
8720,REV,7,JNT,an di wan we sidong pan di chuon ago liv wid dem an protek dem
8721,REV,7,JNT,dem naa go get onggri no muo
8722,REV,7,JNT,an dem chuot naa go jrai no muo
8723,REV,7,JNT,di at son naa go bon dem
8724,REV,7,JNT,ar no iit naa go skaach dem op
8725,REV,7,JNT,kaaz di biebi shiip we de a di migl a di chuon ago tek kier a dem jos laik ou wan shepad tek kier a im shiip dem
8726,REV,7,JNT,im ago liid dem go a wan plies we fresh kliin waata eva a ron
8727,REV,7,JNT,an gad gweehn jrai op aal a dem yaiwaata
8728,REV,8,JNT,wen di biebi shiip brok chring nomba sevn yu kudn ier a soun iina evn fi bout aaf owa sieka ou di plies kwaiyat
8729,REV,8,JNT,wen mi luk mi si sevn ienjel we tan op infronta gad an sumadi did gi dem sevn chompit
8730,REV,8,JNT,den mi si wan neda ienjel wid wan guol pan iina im an we av wan anggl im kom tan op infronta di alta an sumadi gi im wan uol iip a swiit spais fi bon mek sakrifais im did fi put it wid gad piipl dem prieya an bon it pan di guol alta we de infronta di chuon
8731,REV,8,JNT,di sumuok fram di spais we dem bon miks op wid gad piipl dem prieya go op tu gad fram di ienjel an
8732,REV,8,JNT,den di ienjel tek di guol pan we uol di swiit spais we dem bon ful it op wid faiya fram di alta an fling it pan di ort an som torbl tonda ruol an laitnin flash an di ort shiek op
8733,REV,8,JNT,afta dat di sevn ienjel dem we av di sevn chompit dem get redi fi bluo dem
8734,REV,8,JNT,di fos ienjel bluo im chompit an iel an faiya miks op wid blod get fling dong fram di skai pan di ort an wan outa di chrii paat a di ort get bon op wan outa evri chrii a di chrii dem we did a gruo an aal a di griin graas get bon op tu
8735,REV,8,JNT,wen di sekan ienjel bluo fi im chompit sitn laik wan big mountn we kech a faiya get fling dong iina di sii an ef yu plit op di sii iina chrii paat wan outa di chrii paat dem did ton iina blod
8736,REV,8,JNT,an wan outa evri chrii sitn we did liv iina di sii ded aaf an wan outa evri chrii ship we did de pan di sii get mash op
8737,REV,8,JNT,wen di tord ienjel bluo fi im chompit wan big staar we did a bon laik faiya jrap fram di skai an ef yu plit op di riva waata dem an di spring waata dem iina chrii paat di staar did jrap pan wan paat a dem
8738,REV,8,JNT,di staar did niem wormwud so wan outa chrii paat a di waata did ton bita so it did kil aaf uol iip a piipl we did jringk it
8739,REV,8,JNT,wen di fuot ienjel bluo fi im chompit sitn lik di son an di muun an di staar dem an ef yu plit dem op iina chrii paat wan paat a dem ton daak an ef yu plit op di die an di nait dem iina chrii paat wan paat a dem neehn av no lait
8740,REV,8,JNT,wail mi did a wach mi ier wan iigl we did a flai ai iina di skai a kaal out iina wan loud vais se chobl fuunu chobl fuunu chobl fi evribadi we liv pan di ort sieka wa gweehn apm wen di neks chrii ienjel dem bluo fi dem chompit an dem a get redi fi bluo dem
8741,REV,9,JNT,wen di fif ienjel bluo im chompit mi si wan staar we did jrap pan di ort sumadi gi di staar di kii fi di tonel we liid tu di diip diip pit we no av no batam
8742,REV,9,JNT,wen im uopm di tonel we liid go dong a di pit sumuok kom op fram di pit laik sumuok we kom fram wan big faiyasaid di sumuok we kom outa di tonel did so blak an tik dat it blak out di son lait an daak op di skai
8743,REV,9,JNT,den som sitn we luk laik graasapa kom outa di sumuok pan di ort an dem get powa fi bait laik wen skaapiyan bait piipl
8744,REV,9,JNT,gad gi dem powa fi bait piipl an aada dem se dem onggl fi mek di wan dem we no av fi im maak iina dem farid sofa bot dem no fi chobl di graas ar di griin plaant ar non a di chrii dem pan di ort
8745,REV,9,JNT,dem neva get powa fi kil di piipl dem niida dem onggl did fi mek dem sofa fi faiv mont an di pien we dem sofa komiin laik wen skaapiyan bait sumadi
8746,REV,9,JNT,fi di faiv mont di piipl gweehn du evriting fi kil demself bot no mata we dem du dem naa go ded
8747,REV,9,JNT,di graasapa dem luk laik aas we redi fi go a waar dem av aan sitn we luk laik guol kroun pan dem ed an dem fies luk laik man fies
8748,REV,9,JNT,dem ier luk laik uman ier an dem tiit komiin laik laiyan tiit
8749,REV,9,JNT,di graasapa dem did av aan sitn we luk laik di aiyan jakit we suoja wier fi protek demself an dem wing soun laik di naiz fram wan uol iip a aas an kyaat wid suoja a gyalop go a waar
8750,REV,9,JNT,dem av tiel an dem av sting laik we skaapiyan av an dem av powa iina dem tiel fi mek piipl sofa fi faiv mont
8751,REV,9,JNT,dem did av wan king a im a di ienjel fi di pit iina di iibruu langwij im niem abadan an iina di griik langwij im niem apaliyan
8752,REV,9,JNT,dat a di fos set a sofarieshan dem did afi go chuu dem av tuu muor fi kom
8753,REV,9,JNT,wen ienjel nomba siks bluo fi im chompit mi ier wan vais a kom fram di aan we de pan di guol alta we de infronta gad
8754,REV,9,JNT,di vais se tu da ienjel de luus di fuo ienjel dem we tai op a di big big riva yuufrietiiz
8755,REV,9,JNT,so di ienjel luus di fuo ienjel dem we did de de redi fi da siem owa da siem die da siem mont an da siem ier ya fi dem jab a fi kil wan outa evri chrii sumadi we pan di ort
8756,REV,9,JNT,an sumadi tel mi di nomba a suoja we did a raid waar aas a did tuu onjrid miliyan a dem
8757,REV,9,JNT,di aas an di raida dem we mi si iina mi vijan a so dem luk dem av aan sitn laik aiyan jakit we suoja wier fi protek demself dem kola red laik faiya an daak bluu an yelo laik solfa dem ed luk laik laiyan ed an faiya sumuok an solfa did a kom outa dem mout
8758,REV,9,JNT,di faiya sumuok an solfa we kom outa di aas dem mout kil aaf wan outa evri chrii sumadi pan di ort
8759,REV,9,JNT,an di aas dem powa did iina dem mout an iina dem tiel an dem tiel komiin laik siniek wid ed we dem yuuz fi bait piipl
8760,REV,9,JNT,di res a di piipl dem we neva get kil fram di faiya di sumuok ar di solfa stil neva ton we fram dem wikidnis dem neva tap worship diiman an faalz gad we mek outa guol silva branz stuon an wud faalz gad we kyaahn si ar ier ar waak
8761,REV,9,JNT,an dem neva tap kil an wok uobiya an tek paat iina aal saat a seks sin an dem neva tap tiif niida
8762,REV,10,JNT,den mi si wan neda powaful ienjel a kom dong fram evn an im did av wan kloud rap roun im laik kluoz an wan rienbuo uova im ed an im fies shain brait laik di son an im fut dem komiin laik som kalom we mek outa faiya
8763,REV,10,JNT,di ienjel did av wan likl ruol op buk uopm op iina im an im tan op wid im rait fut pan di sii an im lef fut pan di lan
8764,REV,10,JNT,den im baal out wid wan loud vais laik wen wan laiyan ruor wen im baal out mi ier sevn tonda ruol
8765,REV,10,JNT,wen di sevn tonda ruol mi did out fi rait dong wa dem se bot sumadi iina evn se tu mi se no tel nobadi wa di sevn tonda dem se no rait it dong
8766,REV,10,JNT,den di ienjel we did tan op pan di sii an pan di lan lif op im rait an tu evn
8767,REV,10,JNT,an im mek da pramis ya pan di laad di laad we liv fi eva an eva di laad we mek evn an evriting we op de di laad we mek di ort an evriting pan it an di laad we mek di sii an evriting wa iin de im se dis ya naa go wiet no langga
8768,REV,10,JNT,wen di taim kom fi ienjel nomba sevn bluo fiim chompit gad siikrit plan ago kom chuu it ago kom chuu siem laik ou gad did tel im prafit dem se it ago apm
8769,REV,10,JNT,siem taim di vais we mi did ier fram evn taak tu mi agen im se yu si di ienjel we tan op pan di sii an pan di lan wid di uopm ruol op buk iina im an go tek it fram im
8770,REV,10,JNT,so mi go tu di ienjel an aks im fi gi mi di likl ruol op buk im se tu mi se siit ya tek it an nyam it it ago ties swiit laik oni iina yu mout bot it ago mek yu tumok sowa
8771,REV,10,JNT,so mi tek di likl ruol op buk fram di ienjel an nyam it it did ties swiit laik oni iina mi mout bot afta mi nyam it it mek mi tumok ton sowa
8772,REV,10,JNT,den dem tel mi se yu afi go gi mesij agen bout wa gad plan fi uol iip a piipl fram uol iip a konchri an we taak aal saat a langwij an tu nof king tu
8773,REV,11,JNT,den dem gi mi wan lang piis a tik laik wan ruula an sumadi tel mi se go meja mi ous an di alta an kount umoch piipl de de a worship
8774,REV,11,JNT,bot no meja out iina di yaad we mi ous de kaaz mi gi da paat de tu di piipl dem we a no juu dem ago tek kanchuol a di uoli siti an ruul it fi faatituu mont
8775,REV,11,JNT,an mi ago gi mi tuu sorvant dem powa fi priich mi mesij fi wan touzn tuu onjrid an siksti die dem ago av aan som rof kluoz fi shuo se dem wel sad an dem aat a baal out fi di piipl dem
8776,REV,11,JNT,dem tuu sorvant ya a di tuu aliv chrii an di tuu sitn dem fi uol kyanggl we de infronta di laad we ruul di ort
8777,REV,11,JNT,ef nobadi chrai fi du dem notn bad faiya ago kom outa dem mout an bon op dem enimi a so enibadi we chrai fi chobl di tuu witnis dem ago ded
8778,REV,11,JNT,gad gi dem tuu man de powa fi shot op di skai so no rien kyaahn faal di uol taim dem de de a priich im mesij bout wa ago apm an im gi dem powa tu fi ton waata iina blod an fi lik di ort wid aal kaina sofarieshan enitaim dem waahn
8779,REV,11,JNT,wen dem don se aal wa gad waahn dem fi se di wail wail animal we kom op outa di diip diip pit we no av no batam gweehn atak dem an biit dem an kil dem
8780,REV,11,JNT,dem badi ago get lef pan di ed ruod a di big big siti we evribadi nuo di toun we dem kaal sadam ar iijip it kaal sadam ar iijip kaaz a de dem did kil dem laad pan di kraas
8781,REV,11,JNT,fi chrii an a aaf die piipl gweehn luk pan dem ded badi a lai dong iina di ruod piipl fram evri chraib evri konchri an piipl we taak aal saat a langwij ago luk pan dem kaaz dem naa go mek nobadi beri dem
8782,REV,11,JNT,di piipl dem pan di ort ago wel api se dem tuu prafit de ded dem ago paati an sen prezent go gi wan aneda kaaz dem tuu prafit de yuus tu mek di piipl dem sofa wikid wikid
8783,REV,11,JNT,afta di chrii an a aaf die gad ago mek dem kom bak alaiv an tan op an aal a di piipl dem we a wach ago kech dem fried fried til dem no nuo wa fi du wid demself
8784,REV,11,JNT,den di tuu prafit dem ier wan loud vais outa evn se tu dem kum op ya an wan kloud tek dem op iina evn wail dem enimi a wach
8785,REV,11,JNT,siem taim wan torbl ortkwiek apm an ef yu plit op di siti iina ten paat wan paat mash op di ortkwiek kil aaf sevn touzn piipl an di res a piipl dem kech dem fried an staat gi priez tu di gad we de a evn
8786,REV,11,JNT,dat a di sekan set a sofarieshan dem did afi go chuu dem av wan muor fi kom
8787,REV,11,JNT,wen ienjel nomba sevn bluo fi im chompit mi ier som loud vais iina evn a se
8788,REV,11,JNT,nou fi wi gad an krais jiizas av di rait fi ruul uova di uol worl
8789,REV,11,JNT,an im ago ruul fi eva an eva
8790,REV,11,JNT,den di twentifuo elda dem fling dong demself wid dem fies a grong an worship gad
8791,REV,11,JNT,dem se
8792,REV,11,JNT,laad gad yu we av aal di powa wi gi yu tangks
8793,REV,11,JNT,yu a di wan we alaiv
8794,REV,11,JNT,an di wan we de bout fram wie bak wen
8795,REV,11,JNT,wi tangk yu se yu a shuo yu powa
8796,REV,11,JNT,an ruul uova di uol worl
8797,REV,11,JNT,di piipl dem we neva did a worship yu did wel beks wid yu
8798,REV,11,JNT,an di taim kom nou fi yu shuo dem se yu beks wid dem tu
8799,REV,11,JNT,an a taim nou fi yu joj di ded
8800,REV,11,JNT,an fi gi yu sorvant di prafit dem
8801,REV,11,JNT,an yu piipl an aal uu ana an rispek yu
8802,REV,11,JNT,weda dem big ar likl wa dem dizorv
8803,REV,11,JNT,an a taim nou fi yu mash op di piipl dem we a mash op di ort
8804,REV,11,JNT,den gad ous iina evn uopm op an mi si iina gad ous di likl wud baks we kip di tuu stuon buk dem we gad did gi muoziz an we av di ten laa dem rait pan it siem taim laitnin did a flash tonda staat ruol wan ortkwiek lik an wan torbl staam kom an aal ais staat jrap fram di skai
8805,REV,12,JNT,den mi si wan powaful sain iina evn wan uman we luk laik shi av aan di son rap roun ar laik ar kluoz an di muun anda ar fut an wan kroun pan ar ed wid twelv staar
8806,REV,12,JNT,di uman did av biebi iina beli an shi did a chogl fi push out ar biebi an shi baal out wen biebi pien laik ar
8807,REV,12,JNT,den mi si wan neks powaful sain iina evn wan big big red jragan we av sevn ed an ten aan an sevn kroun pan im ed dem
8808,REV,12,JNT,im yuuz im tiel an jrag dong wan outa evri chrii staar we iina di skai an fling dem dong a ort di jragan tan op infronta di uman we did bout fi av ar biebi so dat im kuda nyam aaf ar pikni az im baan
8809,REV,12,JNT,shi av wan bwai biebi ar biebi ago ruul aal a di piipl dem iina di worl a im ago ron tingz an im naa go tek piti pan non a im enimi dem an bifuo yu kuda kwint ar pikni get tek op iina evn an go sidong pan gad chuon
8810,REV,12,JNT,di uman ron we go a wan plies we gad set op fi ar faar faar we nobadi no liv a deso shi ago get luk aafa fi wan touzn tuu onjrid an siksti die
8811,REV,12,JNT,den waar brok out iina evn maikal an di ienjel dem we im liid fait gens di jragan an di jragan an fi im ienjel dem fait bak
8812,REV,12,JNT,bot di jragan did tuu wiik so im kudn win an im kudn tan a evn
8813,REV,12,JNT,di powaful jragan di uol siniek we did de bout fram wie bak wen we dem kaal di devl ar sietan we chrik di uol worl fi sin gens gad im an im ienjel dem get fling dong a ort
8814,REV,12,JNT,den mi ier sumadi iina evn a baal out loud loud se
8815,REV,12,JNT,di taim kom nou wen fi wi gad ago siev im piipl dem nou im ago tek im powa an ruul kaaz a im a king
8816,REV,12,JNT,nou krais jiizas ago ruul uova di worl
8817,REV,12,JNT,kaaz di devl we yuuz tu tan op infronta gad die an nait
8818,REV,12,JNT,an tel lai pan wi breda an sista dem get kik outa evn
8819,REV,12,JNT,gad piipl biit di devl an no gi iin tu di sitn dem we im waahn dem fi du
8820,REV,12,JNT,kaaz dem neva tap biliiv iina jiizas we did gi op im laif pan di kraas fi dem
8821,REV,12,JNT,an dem neva tap pred di gud nyuuz bout jiizas
8822,REV,12,JNT,an dem neva lov dem laif so moch dat dem wuda fried fi ded
8823,REV,12,JNT,so evribadi iina evn
8824,REV,12,JNT,unu fi api
8825,REV,12,JNT,bot aal uu liv pan di ort an piipl we de a sii chobl fuunu
8826,REV,12,JNT,kaaz di devl gaan dong tu unu
8827,REV,12,JNT,im beks bad beks til im tempa a bwail uova
8828,REV,12,JNT,kaaz im nuo se im taim shaat
8829,REV,12,JNT,wen di jragan si se im get fling dong a ort im staat ron dong di uman we did av di bwai biebi
8830,REV,12,JNT,sumadi gi di uman tuu wing laik wan powaful iigl so shi kuda flai go a di plies we gad set op fi ar faar faar we nobadi no liv a deso shi ago get luk aafa fi chrii an a aaf ier we di jragan kyaahn du ar notn
8831,REV,12,JNT,den di jragan pit out wan uol iip a waata laik wan riva outa im mout fi chrai wash we di uman
8832,REV,12,JNT,bot di grong uopm op an tek iin di flod waata we di jragan pit outa im mout
8833,REV,12,JNT,den di jragan get beks wid di uman beks til im tempa a bwail uova so im go we fi go mek waar gens ar ada pikni dem di wan dem we du we gad se dem fi du an we biliiv evriting bout jiizas
8834,REV,12,JNT,den di jragan go tan op pan di biich
8835,REV,13,JNT,wen mi luk mi si wan wail animal a kom outa di sii it av ten aan an sevn ed wid ten likl kroun pan im aan dem an pan evri wan a im ed dem im av wan niem we se som torbl sitn bout gad
8836,REV,13,JNT,di wail animal we mi si luk laik wan taiga bot im paa dem luk laik fi wan bier an im mout luk big an powaful laik wan laiyan mout di jragan gi di wail animal di siem powa laik wa im av an mek im ruul pan im chuon wid nof nof powa
8837,REV,13,JNT,wan a di wail animal ed did av wan chap we luk laik it did kil im bot im ed did get beta aal di piipl pan di ort shak wen dem si di wail animal
8838,REV,13,JNT,an aal a di piipl dem worship di jragan tu kaaz im did gi di wail animal powa an dem worship di wail animal a se nobadi no powaful laik di wail animal an nobadi kyan mek waar gens im
8839,REV,13,JNT,sumadi gi di wail animal vais fi taak som wikid an torbl sitn gens gad an fi shuo aaf im powa fi faatituu mont
8840,REV,13,JNT,di wail animal uopm im mout an staat kos out gad an taak som torbl sitn bout gad an gad niem an evn an aal uu liv iina evn
8841,REV,13,JNT,an di wail animal get powa fi mek waar gens gad piipl dem an fi win dem an im get powa uova evri chraib piipl dem langwij an dem konchri
8842,REV,13,JNT,evribadi we liv pan di ort ago worship di wail animal di onggl piipl we naa go worship im a di wan dem we riili a liv fi dem niem rait dong bifuo di worl mek iina di buk we di biebi shiip av di biebi shiip we did get kil
8843,REV,13,JNT,enibadi we av iez lisn gud
8844,REV,13,JNT,ef nobadi fi get lak op iina prizn
8845,REV,13,JNT,a dat ago apm tu dem
8846,REV,13,JNT,ef nobadi fi get kil wid di suod
8847,REV,13,JNT,dem ago get kil wid di suod
8848,REV,13,JNT,dat miin se gad piipl dem mos tan op chrang an no mek notn tap dem fram chos iina gad no mata wa apm
8849,REV,13,JNT,den mi luk an si wan neda wail animal a kom op outa di ort im did av tuu aan laik we di biebi shiip av bot im taak laik di jragan
8850,REV,13,JNT,im yuuz di siem kaina powa we di fos wail animal did av gens aal a di piipl dem pan di ort an fuos dem fi worship di fos wail animal we did av wan chap we luk laik it did kil im bot we ed did get beta an aal we im du im du it infronta di fos wail animal
8851,REV,13,JNT,an di sekan wail animal du som powaful sitn im aal mek faiya kom dong fram evn infronta piipl
8852,REV,13,JNT,gad did lou di fos wail animal fi du som powaful sitn fi di sekan wail animal sieka dem sitn de di piipl pan ort did get fuul op di sekan wail animal aada di piipl dem pan ort fi mek wan sitn we luk laik di wail animal we did get chap wid di suod bot we did stil liv
8853,REV,13,JNT,gad lou di sekan wail animal fi get powa fi gi laif tu di sitn we luk laik di fos wail animal so dat it kuda taak an kil enibadi we no waahn worship it
8854,REV,13,JNT,im aal fuos evribadi likl an big rich an puo uu frii an uu a sliev fi tek wan maak pan dem rait an ar pan dem farid
8855,REV,13,JNT,so nobadi kudn bai ar sel ef dem no av di maak dat a di wail animal niem ar im nomba
8856,REV,13,JNT,unu afi waiz ef unu waahn andastan dis ya enibadi we waiz kyan ad op di wail animal nomba kaaz a man nomba im nomba a 666
8857,REV,14,JNT,den mi luk an mi si di biebi shiip tan op pan mount zaiyan an im 144000 sorvant dem we av im niem an im faada niem rait dong pan dem farid did de de wid im
8858,REV,14,JNT,an mi ier wan vais fram evn we soun laik wen wan powaful riva kom dong an laik wen loud tonda ruol di soun did komiin laik wa yu ier wen piipl a plie dem aap
8859,REV,14,JNT,an dem sing wan nyuu sang infronta di chuon an infronta di fuo laiv wail animal an di elda dem nobadi kudn lorn di sang onggl di 144000 we gad did siev
8860,REV,14,JNT,dem man ya neva sliip wid no uman dem neva av seks dem fala did biebi shiip evriwe im go dem did get siev fram mongks di piipl dem we de pan di ort so dem bilang tu gad an di biebi shiip dem komiin laik di fos paat a di sitn we sumadi gi gad fram dem faam
8861,REV,14,JNT,dem no tel no lai an nobadi kyaahn paint no fingga pan dem
8862,REV,14,JNT,afta dat mi si wan neda ienjel a flai iina di skai im did av wan mesij fram gad we ago laas fi eva fi go tel di piipl dem we liv pan di ort di mesij a did fi evri konchri chraib piipl an evri langwij
8863,REV,14,JNT,di ienjel kaal out loud loud an se unu beta gi gad nof rispek an priez kaaz a fiim taim nou fi joj aal di piipl dem we de pan di ort unu fi worship di wan we mek evriting di evn an di ort di sii an di spring dem
8864,REV,14,JNT,den mi si wan sekan ienjel iina di skai an mi ier im kaal out se mash op babilan di powaful siti mash op shi mek aal a di konchri dem iina di worl jringk di wain we mek dem du aal kaina seks sin laik ar
8865,REV,14,JNT,den ienjel nomba chrii kom afta di ada tuu ienjel dem an kaal out loud loud ef nobadi worship di wail animal an di sitn we dem mek fi luk laik im an tek im maak pan dem farid ar pan dem rait an
8866,REV,14,JNT,gad ago beks bad an ago ponish dem wikid a laik se dem a jringk chrang wain we gad chuo gi dem iina wan kop an it no waata dong gad gweehn ponish dem wid solfa we ago bon dem op laik faiya infronta im uoli ienjel dem an di biebi shiip
8867,REV,14,JNT,an di sumuok fram di solfa we a bon dem go op fi eva an eva di piipl dem we worship di wail animal an di sitn we dem mek fi luk laik im an we tek im maak pan dem badi ago sofa die an nait fi eva an eva an dem naa go get no iiz op
8868,REV,14,JNT,so gad piipl we du we im se afi tan op chrang an gwaan chos jiizas
8869,REV,14,JNT,den mi ier wan vais fram evn se tu mi se rait dong dis fram nou aan di piipl dem we ded an dem an di laad a wan a dem bles
8870,REV,14,JNT,di spirit se yes dem aad wok don an dem a res nou an aal a di sitn dem wa dem did du wi taak fi dem
8871,REV,14,JNT,wen mi luk mi si wan wait kloud infronta mi an sumadi laik di man we gad pik did a sidong pan di kloud wid wan guol kroun pan im ed an sitn laik wan shaap kotlis iina im an
8872,REV,14,JNT,den wan neda ienjel kom outa gad ous an kaal out luod loud tu di sumadi we sidong pan di kloud im se tek yu kotlis an staat chap dong di fiil kaaz di fruut dem pan di ort wel raip an di taim kom nou fi staat gyada op wa de pan di ort
8873,REV,14,JNT,so di sumadi we did sidong pan di kloud flash im kotlis uova di ort an gyada op we fi gyada
8874,REV,14,JNT,wan neks ienjel kom outa gad ous iina evn wid wan shaap kotlis tu
8875,REV,14,JNT,an wan neks ienjel we inchaaj a faiya kom fram di alta an kaal out loud loud tu di wan we av di shaap kotlis im se tek yu shaap kotlis an gyada di bonch a griep fram di griep vain dem pan di ort kaaz di griep dem raip nou
8876,REV,14,JNT,di ienjel flash im kotlis pan di ort an gyada op di griep dem im tek dem an fling dem iina di big wain pit we dem kwiiz out di juus outa di griep an wa apm iina di wain pit komiin laik ou gad ago diil wid dem kaaz im wel beks
8877,REV,14,JNT,dem get tep op tep op pan iina di wain pit we de outsaida di siti an blod ron outa di wain pit laik wan riva bout faiv fut diip an 184 mail lang
8878,REV,15,JNT,mi si wan neda big an impuotant sain iina evn di sevn ienjel dem we av di laas sevn torbl sitn dem we kaaz wikid sofarieshan afta aal dem sitn ya don gad naa go beks no muo kaaz im don joj di piipl dem
8879,REV,15,JNT,mi si sitn we luk laik wan glaas sii miks wid faiya an mi si di piipl dem we neva gi iin tu di wail animal ar worship di sitn we dem mek fi luk laik im an we neva tek di nomba fi im niem dem did tan op saida di glaas sii an iina dem an dem did av di aap dem we gad gi
8880,REV,15,JNT,an dem did a sing di sang we muoziz gad sorvant sing an di sang wa di biebi shiip sing
8881,REV,15,JNT,laad gad yu powaful
8882,REV,15,JNT,an evriting wa yu du powaful
8883,REV,15,JNT,yu a king fi aal a di konchri dem iina di worl
8884,REV,15,JNT,an evriting wa yu du an se a chuu
8885,REV,15,JNT,uo laad uu wudn fried a yu
8886,REV,15,JNT,an big yu op
8887,REV,15,JNT,an gi yu nof rispek
8888,REV,15,JNT,kaaz nobadi els no uoli laik yu
8889,REV,15,JNT,aal a di piipl dem iina di worl afi go kom niil dong infronta yu
8890,REV,15,JNT,an worship yu
8891,REV,15,JNT,kaaz evribadi si se evriting we yu du rait
8892,REV,15,JNT,afta dem don sing mi luk an si gad ous uopm op iina evn dat a di tent wid di stuon buk wid di pramis we gad did mek wid im piipl dem
8893,REV,15,JNT,an di sevn ienjel dem we av di sevn torbl sitn dem we ago mek piipl sofa kom outa gad ous dem did av aan linin kluoz we did kliin an shain an aal a dem did av aan wan braad guol belt kraas dem ches
8894,REV,15,JNT,den wan a di fuo wail animal dem gi di sevn ienjel dem sevn guol boul fula di wain we shuo se gad wel beks gad we liv fi eva an eva
8895,REV,15,JNT,gad brait brait lait an im powa ful op im ous wid sumuok nobadi kudn go iina gad ous til di sevn torbl sitn dem don di torbl sitn wa di sevn ienjel dem did av fi mek piipl sofa
8896,REV,16,JNT,den mi ier wan loud vais fram gad ous se tu di sevn ienjel dem unu go pich out wa iina unu boul pan di ort fi shuo se gad wel beks
8897,REV,16,JNT,di fos ienjel pich out wa iina fi im boul pan di lan den som ogli suor we kaaz nof pien brok out pan di piipl dem we av di wail animal maak an we worship di sitn we dem mek fi luk laik im
8898,REV,16,JNT,di sekan ienjel pich out wa iina fi im boul pan di sii an it ton iina sitn we luk laik ded man blod an evriting we liv iina di sii ded aaf
8899,REV,16,JNT,di tord ienjel pich out wa iina fi im boul pan di riva an spring waata dem an dem ton iina blod
8900,REV,16,JNT,den mi ier di ienjel we inchaaj a di waata se tu gad se
8901,REV,16,JNT,yu a di uoli gad
8902,REV,16,JNT,di wan we liv di wan we de bout fram wie bak wen an we eva liv
8903,REV,16,JNT,yu fier
8904,REV,16,JNT,an yu joj di piipl dem pan di ort ou dem fi get joj
8905,REV,16,JNT,kaaz dem kil yu piipl an yu prafit dem an mek fi dem blod ron
8906,REV,16,JNT,so yu gi dem blod fi jringk an a dat dem dizorv
8907,REV,16,JNT,den mi ier wan vais fram di alta se
8908,REV,16,JNT,yes laad gad nobadi no powaful laik yu
8909,REV,16,JNT,yu joj piipl ou dem fi get joj
8910,REV,16,JNT,an gi dem wa dem dizorv
8911,REV,16,JNT,den ienjel nomba fuo pich out wa iina fi im boul pan di son an gad lou di iit fram di son fi skaach op di piipl dem laik faiya
8912,REV,16,JNT,di son did so at it bon di piipl dem bad bad an iivn duo dem a bon op dem stil a kos gad gad we av powa uova di sitn dem we mek piipl sofa dem kos im an stil wudn ton we fram dem sin an gi gad priez
8913,REV,16,JNT,den ienjel nomba faiv pich out wa iina fi im boul pan di wail animal chuon an kaaz daaknis fi kom dong pan di uol a im kindom di torbl pien we piipl sofa mek dem chaa op chaa op dem tong
8914,REV,16,JNT,sieka ou dem a sofa an di suor we dem av dem kos aaf gad we iina evn bot dem stil wudn ton we fram di torbl sitn we dem did a du
8915,REV,16,JNT,ienjel nomba siks pich out wa iina fi im boul pan di big big riva yuufrietiiz an di waata jrai op an mek wie so dat di king dem fram di iis konchri dem kyan kraas wid dem aami
8916,REV,16,JNT,den mi si chrii wikid spirit we luk laik bulfrag wan kom outa di jragan mout wan outa di wail animal mout an wan outa di laiyad prafit mout
8917,REV,16,JNT,di spirit dem a diiman spirit we du som powaful sitn dem go out aal uova di worl go gyada op di king dem fi waar di waar we ago apm pan di big die wen gad we muo powaful dan evribadi ago joj piipl
8918,REV,16,JNT,luk mi ago kom laik wan tiif di wan dem we gwaan luk out an kip aan dem kluoz so dat dem naafi go bout niekid an shiem se evribadi si dem niekid a dem wel bles
8919,REV,16,JNT,di wikid spirit dem gyada op di ruula dem an dem aami dem a wan plies we iina di iibruu langwij dem kaal aamagedan
8920,REV,16,JNT,ienjel nomba sevn pich out wa iina fi im boul iina di ier an wan loud vais kom fram gad chuon we iina gad ous it se it don
8921,REV,16,JNT,den laitnin flash an wan piis a tonda klap an wan torbl torbl ortkwiek shiek fram gad put piipl pan ort no ortkwiek so torbl neva apm yet it did wel torbl
8922,REV,16,JNT,di ortkwiek plit op di powaful siti iina chrii paat an aal a di siti iina aal di konchri dem iina di worl mash op gad memba babilan di powaful siti im joj ar an fuos ar fi jringk di wain we did iina di kop we shuo se gad did wel beks
8923,REV,16,JNT,wen di ortkwiek did shiek nobadi kudn fain non a di ailan dem ar di mountn dem dem did gaan
8924,REV,16,JNT,som big uol ielstuon jrap outa di skai pan piipl som a dem wie nieli onjrid poun an di piipl dem kos gad sieka di torbl sofarieshan we dem fies sieka di ielstuon dem we jrap pan dem
8925,REV,17,JNT,wan a di sevn ienjel dem we av di sevn boul dem kom an se tu mi se kum ya mek a shuo yu ou gad ago joj an ponish di powaful an wikid uor dat a di siti we bil op saida uol iip a waata
8926,REV,17,JNT,we di king dem pan di ort du aal kaina naasi seks sin wid an di piipl dem we liv iina di worl get jongk fram di wain we shi gi dem an du aal kaina seks sin laik ar
8927,REV,17,JNT,den di spirit tek kanchuol a mi an di ienjel kyari mi go iina wan plies we nobadi neva liv an mi si wan uman sidong pan wan red red wail animal di wail animal did av wan uol iip a torbl niem rait op aal uova im we kos out gad an im av sevn ed an ten aan
8928,REV,17,JNT,di uman did jres op iina porpl an red kluoz shi did a wier som guol an ada juwil laik porl an dier stuon iina ar an shi did av wan guol kop di kop did ful op a di wikid an torbl naasinis we shuo ar seks sin dem
8929,REV,17,JNT,shi av wan niem rait pan ar farid we nobadi no nuo wa it miin di niem se
8930,REV,17,JNT,a mi a powaful babilan
8931,REV,17,JNT,mi a di muma fi aal uor
8932,REV,17,JNT,an fi aal kaina seks sin an naasinis iina di worl
8933,REV,17,JNT,mi si se di uman did jongk shi did jringk an get jongk wid gad piipl dem blod di wan dem we dem did kil dem kil dem kaaz dem did tan op chrang fi wa dem biliiv bout jiizas
8934,REV,17,JNT,wen mi si ar mi fraitn so til
8935,REV,17,JNT,bot di ienjel se tu mi se wa yu a fraitn bout mek mi tel yu di siikrit bout di uman niem an di wail animal we shi a raid we av di sevn ed wid di ten aan dem
8936,REV,17,JNT,di wail animal we yu did si did alaiv wan taim bot im ded nou im ago kom op outa di diip diip singk uol we naav no batam an gad ago don im aal a di piipl dem pan ort uufa niem no rait dong iina di buk bifuo di worl mek dem ago shak wen dem si di wail animal kaaz im did de ya bifuo bot im did ded an im ago kom bak alaiv da buk de av iin di niem a di piipl dem we riili a liv
8937,REV,17,JNT,aal dem sitn ya we mi a se dem kaal fi sumadi we tingk waiz di sevn ed dem tan fi di sevn mountn we paat di uman sidong di sevn ed dem tan fi sevn king tu
8938,REV,17,JNT,faiv a dem ded wan a liv an di neks wan no kom yet bot wen im du kom im ago tan fi wan likl wail
8939,REV,17,JNT,di wail animal we did de ya aredi an ded nou ago ton king nomba iet im a did wan a di sevn king dem bot gad ago don im
8940,REV,17,JNT,di ten aan dem we yu did si a ten king we neva get fi ruul yet bot dem ago get powa fi ruul wid di wail animal fi wan owa
8941,REV,17,JNT,aal a dem onggl a tingk fi du wan sitn dat a fi gi di wail animal fi dem powa an mek im ruul
8942,REV,17,JNT,dem ago mek waar gens di biebi shiip bot di biebi shiip ago biit dem kaaz im a laad uova aal laad an king uova evri king im ago av im speshal piipl dem wid im we im kaal pik an we du we im se
8943,REV,17,JNT,den di ienjel tel mi se di waata we yu si we di uor sidong a piipl kroud a piipl fram aal kaina konchri we taak aal kaina langwij
8944,REV,17,JNT,di wail animal an di ten aan dem we yu did si ago iet di uor dem ago mash ar op an lef ar niekid dem ago nyam ar flesh an tek faiya bon ar op
8945,REV,17,JNT,kaaz gad put iina dem aat we im waahn dem fi du im mek dem mek op dem main fi gi di wail animal fi dem powa fi ruul so til im wod kom chuu
8946,REV,17,JNT,di uman we yu si a di powaful siti fi ar king ruul uova aal a di ada king dem iina di worl
8947,REV,18,JNT,afta dis mi si wan neks ienjel kom dong fram evn im av nof powa an im brait lait lait op di ort
8948,REV,18,JNT,im shout out wid wan powaful vais
8949,REV,18,JNT,mash op babilan di powaful siti mash op
8950,REV,18,JNT,shi ton wan yaad fi diiman
8951,REV,18,JNT,wan aid out fi evri wikid spirit
8952,REV,18,JNT,wan ruus fi evri kaina doti bod
8953,REV,18,JNT,kaaz aal a di konchri dem iina di worl jringk
8954,REV,18,JNT,di wain we mek dem du aal kaina seks sin laik ar
8955,REV,18,JNT,di king dem pan di ort du aal kaina naasi seks sin wid ar
8956,REV,18,JNT,an di bizniz piipl dem iina di worl get rich fram di uol iip a seks sin we shi du
8957,REV,18,JNT,den mi ier wan neda vais fram evn se
8958,REV,18,JNT,kum outa ar mi piipl
8959,REV,18,JNT,so unu no afi tek paat iina ar sin dem
8960,REV,18,JNT,so non a di jojment we ago kech ar naafi kech unu
8961,REV,18,JNT,kaaz ar nof sin dem pail op til dem kech a evn
8962,REV,18,JNT,an gad memba ar wikidnis
8963,REV,18,JNT,du ar bak di siem ting shi du ada piipl
8964,REV,18,JNT,di sitn dem we shi du ada piipl pie ar bak tuu taim
8965,REV,18,JNT,an di kop a wain we shi miks gi ada piipl gi ar bak tuu kop ful
8966,REV,18,JNT,shi big op arself an taak bout ou shi powaful an du aal kaina seks sin
8967,REV,18,JNT,ponish ar an mek ar sofa di siem wie
8968,REV,18,JNT,kaaz shi se tu arself
8969,REV,18,JNT,a mi ruul mi a di kwiin mi ozban no ded
8970,REV,18,JNT,so mi wi neva av notn fi baal bout
8971,REV,18,JNT,sieka dat iina wan die torbl sofarieshan ago tek ar
8972,REV,18,JNT,som a ar piipl ago ded piipl ago ala an baal
8973,REV,18,JNT,nof staavieshan ago de pan di lan
8974,REV,18,JNT,an faiya ago bon ar op
8975,REV,18,JNT,kaaz di laad gad we joj ar im powaful
8976,REV,18,JNT,wen di king dem pan ort we tek paat iina aal kaina seks sin wid ar an we liv ou shi liv si di sumuok we a kom fram di faiya we a bon ar op dem ago ala an baal fi ar
8977,REV,18,JNT,dem wi stie faar fram ar kaaz dem fried se wa a apm tu ar maita riich dem tu an dem ago baal an se
8978,REV,18,JNT,woi woi luk pan di
8979,REV,18,JNT,big big siti luk wa apm tu
8980,REV,18,JNT,babilan di powaful siti
8981,REV,18,JNT,iina wan owa gad joj yu an di uol siti mash op
8982,REV,18,JNT,di bizniz piipl dem iina di worl ago ala an baal fi ar kaaz nobadi naa bai dem gudz no muo
8983,REV,18,JNT,gudz laik guol silva dier stuon an porl nobadi naa go bai dem linin dem dier porpl klaat dem silk klaat ar dem red klaat nobadi naa go bai di sitn dem we mek outa swiit wud ar elifant tiit dier wud branz aiyan an maabl
8984,REV,18,JNT,nobadi naa go bai dem siniman spais insens dier ail we dem kaal mor ar dem swiit powda we dem kaal frangkinsens dem wain aliv ail speshal flowa an wiit nobadi naa go bai dem dem kou shiip aas an bogi an di piipl we dem tek ton sliev nobadi naa go bai dem
8985,REV,18,JNT,di bizniz piipl dem we de iina di worl ago se aal a di nais sitn dem we unu lov an we unu wel wel waahn gaan fram unu aal a unu rich fuud unu gud laif an unu fansi sitn dem unu luuz aal a dem an unu kyaahn get dem bak
8986,REV,18,JNT,di bizniz piipl dem we sel aal a dem sitn de an we get rich aafa ar ago tan op faar fram ar kaaz dem fried se di sofarieshan we lik ar maita riich dem tu dem ago ala an baal
8987,REV,18,JNT,an se
8988,REV,18,JNT,chobl chobl fi di big big siti
8989,REV,18,JNT,we aalwiez jres op iina nais linin porpl an red kluoz
8990,REV,18,JNT,an nais shaini guol dier stuon an porl juwil
8991,REV,18,JNT,kaaz iina wan owa aal a di sitn dem we mek yu rich get mash op
8992,REV,18,JNT,an evri ship kyaptin an evribadi we wok pan di ship di piipl dem we chravl iina buot di siela dem an aal uu mek moni aafa di sii tan faar fram ar
8993,REV,18,JNT,wen dem si di sumuok we a kom fram di faiya we a bon ar op dem baal out no siti eva powaful laik da wan ya
8994,REV,18,JNT,dem fling dot pan dem ed an ala an baal an se
8995,REV,18,JNT,woi woi luk pan di big big
8996,REV,18,JNT,siti evribadi we did av ship outa sii get rich aafa ar
8997,REV,18,JNT,iina wan owa di uol siti mash op
8998,REV,18,JNT,evribadi iina evn unu fi api sieka wa apm tu ar
8999,REV,18,JNT,aal a gad piipl im apasl an prafit unu fi api
9000,REV,18,JNT,kaaz gad joj ar an ponish ar fi aal wa shi du unu
9001,REV,18,JNT,den wan powaful ienjel pik op wan big big rakstuon we komiin laik di stuon we dem yuus fi grain grien im fling it iina di sii an se
9002,REV,18,JNT,siem laik ou da rakstuon ya get fling iina di sii aad aad
9003,REV,18,JNT,a siem so babilan di powaful siti ago get lik dong aad aad
9004,REV,18,JNT,an nobadi naa go kyan fain ar
9005,REV,18,JNT,no muo myuuzik naa go plie iina yu agen
9006,REV,18,JNT,no aap no fluut an no chompit
9007,REV,18,JNT,nobadi we du no kaina chried wi eva wok iina yu agen
9008,REV,18,JNT,nobadi wi eva ier no grien a grain agen iina yu siti
9009,REV,18,JNT,no muo lamp lait wi eva shain iina yu siti agen
9010,REV,18,JNT,no muo wedn wi eva apm iina yu siti agen
9011,REV,18,JNT,yu did av di bes biznizman dem iina di worl
9012,REV,18,JNT,yu yuuz yu uobiya fi chrik op aal a di piipl dem iina di worl
9013,REV,18,JNT,gad ponish babilan kaaz shi did kil im piipl an im prafit dem
9014,REV,18,JNT,an aal di piipl we get kil aal uova di worl a babilan kil dem
9015,REV,19,JNT,afta di powaful ienjel don taak mi ier sopm laik wan big big kroud a piipl iina evn dem did a shout an a se
9016,REV,19,JNT,aliluuya
9017,REV,19,JNT,fi wi gad we siev wi fi get priez kaaz im powaful
9018,REV,19,JNT,priez im kaaz im joj piipl ou dem fi get joj
9019,REV,19,JNT,im joj di powaful uor we mek aal di piipl pan di ort tek paat iina ar seks sin dem
9020,REV,19,JNT,im ponish ar fiim piipl dem we shi kil
9021,REV,19,JNT,an di kroud a piipl dem shout out wan muor taim
9022,REV,19,JNT,aliluuya
9023,REV,19,JNT,sumuok go op fram di faiya we a bon ar op di faiya we ago bon fi eva an eva
9024,REV,19,JNT,di twentifuo elda dem an di fuo sitn dem we luk laik animal fling demself a grong an worship gad we did sidong pan im chuon an dem baal out
9025,REV,19,JNT,iemen aliluuya
9026,REV,19,JNT,den wan vais kom fram di chuon a se
9027,REV,19,JNT,priez fi wi gad
9028,REV,19,JNT,aal a unu we a im piipl
9029,REV,19,JNT,an aal a unu we rispek im
9030,REV,19,JNT,weda unu likl ar big priez im
9031,REV,19,JNT,den mi ier sopm laik wan big big kroud a piipl a shout dem vais soun loud laik di naiz fram wan big big waatafaal an laik wen torbl tonda a ruol dem shout out
9032,REV,19,JNT,aliluuya
9033,REV,19,JNT,kaaz fi wi laad di powaful gad a im ron tingz
9034,REV,19,JNT,mek di uol a wi jomp op an dong wid jai iina wi aat
9035,REV,19,JNT,mek wi giim nof rispek an ana
9036,REV,19,JNT,kaaz di taim kom nou fi di biebi shiip get marid
9037,REV,19,JNT,an di uman we im fi marid tu redi an a wiet pan im
9038,REV,19,JNT,gad gi ar kluoz fi wier
9039,REV,19,JNT,we mek outa priti linin we brait an kliin
9040,REV,19,JNT,di priti kliin linin a di rait sitn dem we gad piipl dem du
9041,REV,19,JNT,den di ienjel se tu mi se rait dis dong di wan dem we get invait fi kom a di biebi shiip wedn sopa a dem api den di ienjel se tu mi se wa mi a tel yu a gad wod we chuu
9042,REV,19,JNT,wen mi ier dis mi jrap pan mi nii a im fut fi worship im bot im se tu mi se no yu kyaahn du dat mi sorv gad jos laik yu an yu breda an sista dem we biliiv evriting we jiizas tiich so a gad yu fi worship kaaz di chuu sitn dem we nobadi neva nuo an we jiizas shuo wi a dat lou piipl fi pred gad mesij
9043,REV,19,JNT,wen mi luk mi fraitn fi si evn uopm op an wan wait aas tan op im infronta mi an di sumadi we did a raid di aas niem di wan we aalwiez sorv gad an we evribadi kyan chos im du wa rait wen im joj piipl an waar gens im enimi dem
9044,REV,19,JNT,im yai dem komiin laik wan faiya we a bliez an im av wan uol iip a kroun pan im ed im av wan niem rait pan im we nobadi no nuo onggl im wan
9045,REV,19,JNT,im did av aan lang jakit we suok iina blod an dem kaal im gad wod
9046,REV,19,JNT,di aami dem we iina evn did a fala baka im dem did a raid pan wait aas tu an dem did jres op iina dier linin kluoz we wait an kliin
9047,REV,19,JNT,wan shaap suod kom outa im mout we im ago yuuz fi waar gens di piipl dem iina di worl an ponish dem im ago ruul dem wid wan aiyan paip an im ago tep op tep op pan dem an mash dem out laik wen piipl a mash out griep wid dem fut im ago du dem da wie de fi mek dem si se gad we av aal di powa wel mad wid dem
9048,REV,19,JNT,pan im lang jakit an pan di tap paat a im fut im av wan niem rait dong
9049,REV,19,JNT,king uova aal a di king dem an
9050,REV,19,JNT,laad
9051,REV,19,JNT,uova aal a di
9052,REV,19,JNT,laad
9053,REV,19,JNT,dem
9054,REV,19,JNT,an mi si wan ienjel tan op iina di son im shout out loud loud tu aal a di bod dem we a flai ai op iina di skai se unu kom kom gyada tugeda fi gad big big sopa
9055,REV,19,JNT,so unu kyan nyam unu beli ful kom nyam aal kaina badi badi fi di king dem di ed suoja dem di powaful piipl dem di aas dem an dem raida an di badi fi piipl we frii an piipl we a sliev badi fi piipl we mata an piipl we no mata
9056,REV,19,JNT,den mi si di wail animal an di king dem fram aal uova di worl an dem aami dem gyada op fi mek waar gens di raida pan di aas an fi im aami
9057,REV,19,JNT,bot di wail animal an di faalz prafit we did du di mirikl dem fi di wail animal get kyapcha di faalz prafit did yuuz di mirikl dem fi fuul op di piipl dem we did tek di maak a di wail animal an we worship di sitn we luk laik im di tuu a dem get fling dong iina di liek a faiya we a bon wid solfa
9058,REV,19,JNT,di res a piipl dem get kil wid di suod we kom outa di man mout we did de pan di aas an aal a di bod dem nyam di piipl dem badi til dem tumok ful
9059,REV,20,JNT,an mi did si wan ienjel kom dong outa evn im av di kii fi di pit we no av no batam an im av wan big big chien iina im an
9060,REV,20,JNT,im kyapcha di jragan di siniek we de bout fram wie bak wen dat a di devl an sietan an tai im op fi wan touzn ier
9061,REV,20,JNT,im fling di jragan iina di pit we no av no batam an lak it op tait tait so im kyaahn kom out im du dat so di jragan kyaahn chrik di piipl dem iina di worl no muo til di touzn ier dem don wen da touzn ier de don di jragan ago get frii fi a likl wail
9062,REV,20,JNT,den mi si som chuon an di wan dem we did get powa fi ruul did sidong pan dem an mi si di spirit fi di piipl dem uufa ed did get chap aaf kaaz dem biliiv iina jiizas an tan op chrang fi im an fi gad wod dem neva worship di wail animal ar di sitn we dem mek fi luk laik im an dem neva tek im maak pan dem farid ar pan dem an niida dem kom bak alaiv an ruul wid krais jiizas fi wan touzn ier
9063,REV,20,JNT,di res a di ded piipl dem neva kom bak alaiv til di touzn ier dem don dis a di fos taim piipl a kom bak alaiv
9064,REV,20,JNT,di piipl dem we kom bak alaiv di fos taim riili api dem a gad piipl di sekan det no av no powa uova dem dem ago ton priis fi gad an krais jiizas an dem ago ruul wid im fi wan touzn ier
9065,REV,20,JNT,wen di touzn ier don wan ienjel ago luus sietan fram im prizn
9066,REV,20,JNT,an im ago kom out an go fuul op di konchri dem aal uova di worl dem kaal dem konchri ya gag an miegag im a go fi gyada dem op fi waar di wie dem so nof dem komiin laik san a siisaid
9067,REV,20,JNT,dem maach kraas di uol ort an sorkl di siti we gad lov an wich paat im piipl did a liv bot faiya kom dong fram evn an bon dem op
9068,REV,20,JNT,an di devl we fuul dem op get fling dong iina di siem liek a faiya we a bon wid solfa we di wail animal an di faalz prafit did get fling iina aal a dem a sofa wikid wikid die an nait fi eva an eva
9069,REV,20,JNT,den mi luk an si wan big big wait chuon an sumadi sidong pan it di ort an di skai did disapier fram infronta im an nobadi neva si dem agen
9070,REV,20,JNT,an mi si ded piipl piipl we mata an piipl we no mata tan op infronta di chuon an som buk did uopm op an wan neda buk did uopm op tu di buk we gad rait dong di niem a di piipl dem we ago get fi liv fi eva di ded piipl dem get joj bies pan wa dem did du an wa dem did du did rait dong iina di buk dem
9071,REV,20,JNT,aal a di ded piipl dem we did iina di sii go bifuo gad fi go get joj an aal uu did iina di plies we ded piipl de kom bak alaiv an go bifuo gad fi go get joj fi aal we dem did du
9072,REV,20,JNT,den det an di plies we ded piipl de get fling dong iina di liek a faiya dis a di laas taim piipl ago ded di liek a faiya a di laas det
9073,REV,20,JNT,enibadi uufa niem no rait dong iina di buk we gad rait di niem a di piipl dem we ago liv fi eva an eva dem ago get fling dong iina di liek a faiya tu
9074,REV,21,JNT,den afta gad don joj evribadi mi si wan nyuu evn an wan nyuu ort kaaz di fos evn an di fos ort did disapier an di sii did disapier tu
9075,REV,21,JNT,mi si di uoli siti di nyuu jeruusilem a kom dong fram gad outa evn it did luk laik wan uman we jres op nais nais fi go a ar wedn fi miit di man we shi ago marid
9076,REV,21,JNT,an mi did ier wan loud vais fram di chuon a se fram nou aan gad yaad ago de mongks piipl im ago liv wid dem an dem ago bi fiim piipl gad imself ago de wid dem an im ago bi fi dem gad
9077,REV,21,JNT,gad ago waip dem fies an jrai op aal a dem yaiwaata nobadi naa go ded agen so nobadi naa go ala ar baal an nobadi naa go fiil no pien kaaz dem uol taim sitn de don we wid
9078,REV,21,JNT,gad we did sidong pan di chuon se mi a mek evriting nyuu den im se rait dis dong kaaz wa mi a se a chuu an evribadi kyan biliiv it
9079,REV,21,JNT,im se tu mi se evriting don nou mi a di fos an mi a di laas evriting staat wid mi an evriting don wid mi aal uufa chuot jrai mi ago gi dem waata fi jringk waata fram di spring we gi laif an mi ago gi dem it frii
9080,REV,21,JNT,enibadi we biit di devl an no gi iin tu di sitn dem we im waahn dem fi du gweehn get aal dem nais sitn ya an mi ago bi fi dem gad an dem ago bi fi mi pikni
9081,REV,21,JNT,bot di wan dem we a kowad we no biliiv iina gad we mek demself doti wid aal a di naasi sitn we dem du we kil piipl we tek paat iina aal kaina seks sin we wok uobiya we worship faalz gad an we tel lai dem ago get fling dong iina di liek a faiya we a bon wid solfa a dis a di sekan det
9082,REV,21,JNT,di sevn ienjel dem we did av di sevn boul fula di sevn laas sitn dem fi mek piipl sofa wikid wikid wan a dem se tu mi se kum mek mi shuo yu di braid di biebi shiip waif
9083,REV,21,JNT,den di spirit tek kanchuol a mi an di ienjel kyari mi we go op a di tap a wan ai ai mountn im shuo mi di uoli siti jeruusilem we did a kom dong fram gad outa evn
9084,REV,21,JNT,di siti did fula gad brait brait lait di wie it did so brait it luk laik wan dier griin an bluu stuon we niem jaspa di stuon did so klier yu kuda si rait chuu it siem laik ou yu kyan si chuu kristal
9085,REV,21,JNT,di siti waal did wel ai an it did av twelv giet evri wan a di twelv giet dem did av wan ienjel a gyaad it an di niem a wan a izrel twelv chraib dem did rait dong pan it
9086,REV,21,JNT,di siti did shiep laik wan baks pan evri wan a di said dem yu did av chrii giet chrii pan di naat said chrii pan di sout said chrii pan di iis said an chrii pan di wes said
9087,REV,21,JNT,di waal a di siti did bil op pan twelv big big stuon an evri wan a di stuon dem did av di niem fi wan a di biebi shiip twelv apasl dem rait dong pan it
9088,REV,21,JNT,di ienjel we did a taak tu mi did av wan ruula iina im an we mek outa guol da ruula de a did fi meja di siti di giet dem an di waal dem
9089,REV,21,JNT,nou di siti did shiep laik wan baks lang wie an kraas wie it meja di siem ting wen di ienjel meja it it a did 1400 mail lang 1400 mail waid an 1400 mail ai aal a di said dem meja di siem ting
9090,REV,21,JNT,im meja di siti waal wid im ruula an it a did 216 fut ai azkaadn tu ou piipl meja tingz an a di siem wie fi meja di ienjel did a yuuz
9091,REV,21,JNT,di siti waal did mek outa som priti griin an bluu stuon we niem jaspa an di siti did mek outa di bes kaina guol an di wie di guol did so gud it komiin laik lait did a shain chuu it jos laik ou lait shain chuu glaas
9092,REV,21,JNT,di twelv big stuon we di siti waal did bil pan did mek outa aal kaina priti dier stuon di fos stuon mek outa jaspa stuon nomba tuu a did wan bluu stuon niem safaiya nomba chrii a did kalsiduoni we did griin wid nof ada kola stuon nomba fuo a did wan red an griin stuon niem emral
9093,REV,21,JNT,nomba faiv a did wan saadaniks stuon we av red an som ada kola stuon nomba siks a did wan red an griin stuon niem kaanieliyan nomba sevn a did wan yelo guol stuon niem krisolait nomba iet a did wan stuon niem beril wid bluu an griin an nof ada kola stuon nomba nain a did tuopaz it yelo stuon nomba ten a did krisopries we luk laik griin apl nomba ilevn a did jasint we miks wid red arinj bluu an griin an stuon nomba twelv a wan porpl stuon niem amatis
9094,REV,21,JNT,di twelv giet dem a twelv porl so wan giet mek outa wan porl an di mien ruod iina di siti di mek outa di bes kaina guol an di wie ou di guol did so gud it komiin laik lait did a shain chuu it jos laik ou lait shain chuu glaas
9095,REV,21,JNT,mi neehn si gad ous iina di siti kaaz di laad gad we nobadi no powaful laik an di biebi shiip a dem a gad ous
9096,REV,21,JNT,di siti no niid di son ar di muun fi lait it op kaaz gad brait brait lait lait it op an di biebi shiip a di lamp fi di siti
9097,REV,21,JNT,di piipl dem fram aal a di konchri dem iina di worl ago liv iina di lait we a shain fram di siti an di king dem we ruul di worl ago kyari aal a di sitn dem we mek dem rich go iina di siti
9098,REV,21,JNT,di giet fi di siti neva lak a die taim an dem no av no nait de
9099,REV,21,JNT,aal di piipl dem iina di worl ago kyari aal a di sitn dem we mek dem rich go iina di siti
9100,REV,21,JNT,notn we no kliin nobadi we du wikid an torbl naasinis an nobadi we tel lai kyan go iina di siti onggl di piipl dem uufa niem rait dong iina di buk we di biebi shiip av kyan go iin de a iina da buk de gad rait dong di niem a di piipl dem we ago liv fi eva an eva
9101,REV,22,JNT,den di ienjel shuo mi di riva wid di waata we gi laif di waata did a kom fram gad an di biebi shiip chuon di waata did so klier it luk laik kristal
9102,REV,22,JNT,di waata did a ron dong di migl a di siti mien ruod pan di tuu saida di riva di chrii we gi laif did a gruo di chrii bier fruut twelv taim fi di ier wan taim fi evri mont a di ier di piipl iina di worl yuuz di liif dem fi mek dem beta wen dem sik
9103,REV,22,JNT,notn ar nobadi we gad no tek iin kyaahn go iina di siti gad an di biebi shiip chuon ago iina di siti an gad piipl ago worship im
9104,REV,22,JNT,dem ago si gad fies tu fies an im niem ago rait pan dem farid
9105,REV,22,JNT,no muo nait naa go kom iina di siti so gad piipl dem naa go niid no lamp lait ar no son lait kaaz di laad gad brait brait lait ago lait op di siti an gad piipl ago ruul fi eva an eva
9106,REV,22,JNT,di ienjel tel mi se aal a dem sitn ya we mi a tel yu chuu an evribadi kyan biliiv dem di laad di gad we giim spirit tu im prafit dem fi priich im wod sen im ienjel kom shuo im sorvant di sitn dem we suun apm
9107,REV,22,JNT,jiizas se lisn aal a unu mi suun kom unu si enibadi we du aal we rait dong iina da buk ya bout wa ago apm nou an wa ago apm lieta a dem wel api
9108,REV,22,JNT,a mi jan we ier an rait dong dem sitn ya an wen mi did ier an si dem sitn de mi fling dong miself a di ienjel fut we did a shuo mi di sitn dem mi did bout fi worship im
9109,REV,22,JNT,bot di ienjel se tu mi se nuo no du dat mi a wan sorvant jos laik yu an yu breda di prafit dem an aal uu du we rait dong iina da buk ya a gad yu fi worship
9110,REV,22,JNT,di sitn dem we bout fi apm nou an di sitn dem we ago apm lieta we rait dong iina da buk ya no aid dem fram piipl kaaz di taim suun kom fi aal a dem apm
9111,REV,22,JNT,so di piipl dem we a du rang mos gwaan du rang di piipl dem we a du aal kaina naasinis mos gwaan du dem naasinis di piipl dem we a liv rait mos gwaan liv rait an di piipl dem we a kip demself kliin mos gwaan kip demself kliin
9112,REV,22,JNT,lisn aal a unu mi suun kom an wen mi kom mi ago ponish di piipl dem we du rang an mi ago gi di piipl dem we a liv rait wa mi did se mi wuda gi dem evribadi ago get wa dem fi get bies pan wa dem du
9113,REV,22,JNT,mi a di fos an mi a di laas evriting staat wid mi an evriting don wid mi
9114,REV,22,JNT,di wan dem we wash dem lang jakit a dem api kaaz a dem ago get di rait fi go iina di siti an fi iit fruut fram di chrii we gi laif
9115,REV,22,JNT,bot di piipl dem we mek demself doti wid aal kaina naasinis kyaahn go iina di siti piipl we wok uobiya du aal kaina seks sin kil piipl worship faalz gad an piipl we lov fi tel lai non a dem kyaahn go iina di siti
9116,REV,22,JNT,a mi jiizas sen mi ienjel kom tel yu dem sitn ya fi tel di choch dem mi a di wan we kom fram king dievid fambili mi a di wan we komiin laik di brait staar we shain wen di son a kom op a maanin taim
9117,REV,22,JNT,di spirit an di braid se kom laad jiizas an aal uu ier wa de iina da buk ya se kom laad jiizas aal uufa chuot jrai an we waahn waata fi jringk kom kom tek di frii waata we gi laif
9118,REV,22,JNT,mi a waan enibadi we ier di sitn dem we rait dong iina da buk ya bout wa ago apm mi a waan unu ef nobadi ad notn gad ago mek dem go chuu di sevn torbl sitn dem we rait dong iina da buk ya
9119,REV,22,JNT,an ef enibadi tek we eni paat a di mesij we iina da buk ya bout we gad se ago apm gad ago tek we fi dem rait fi iit non a di fruut fram di chrii we gi laif an im rait fi liv iina di uoli siti we rait dong iina da buk ya
9120,REV,22,JNT,jiizas di wan we tel wi dem sitn ya im se ye mi suun kom
9121,REV,22,JNT,iemen kom laad jiizas
9122,REV,22,JNT,mi prie se di laad jiizas wi shuo aal a im piipl lov iivn duo wi no dizorv it iemen
